<book>
  <chapter id="1">
    <pasuk id="1">
      <text title="בראשית: ">אמר רבי יצחק לא היה צריך להתחיל [את] התורה אלא (שמות יב ב) מהחודש הזה לכם, שהיא מצוה ראשונה שנצטוו [בה] ישראל, ומה טעם פתח בבראשית, משום (תהלים קיא ו) כח מעשיו הגיד לעמו לתת להם נחלת גוים, שאם יאמרו אומות העולם לישראל לסטים אתם, שכבשתם ארצות שבעה גוים, הם אומרים להם כל הארץ של הקב"ה היא, הוא בראה ונתנה לאשר ישר בעיניו, ברצונו נתנה להם וברצונו נטלה מהם ונתנה לנו:</text>
      <text title="בראשית ברא: ">אין המקרא הזה אומר אלא דרשני, כמו שדרשוהו רבותינו ז"ל בשביל התורה שנקראת (משלי ח כב) ראשית דרכו, ובשביל ישראל שנקראו (ירמיה ב ג) ראשית תבואתו. ואם באת לפרשו כפשוטו כך פרשהו בראשית בריאת שמים וארץ והארץ היתה תהו ובהו וחשך ויאמר א-להים יהי אור. ולא בא המקרא להורות סדר הבריאה לומר שאלו קדמו, שאם בא להורות כך, היה לו לכתוב בראשונה ברא את השמים וגו', שאין לך ראשית במקרא שאינו דבוק לתיבה של אחריו, כמו (שם כו א) בראשית ממלכות יהויקים, (בראשית י י) ראשית ממלכתו, (דברים יח ד) ראשית דגנך, אף כאן אתה אומר בראשית ברא א-להים וגו', כמו בראשית ברוא. ודומה לו (הושע א ב) תחלת דבר ה' בהושע, כלומר תחלת דבורו של הקב"ה בהושע, ויאמר ה' אל הושע וגו'. ואם תאמר להורות בא שאלו תחלה נבראו, ופירושו בראשית הכל ברא אלו, ויש לך מקראות שמקצרים לשונם וממעטים תיבה אחת, כמו (איוב ג י) כי לא סגר דלתי בטני, ולא פירש מי הסוגר, וכמו (ישעיה ח ד) ישא את חיל דמשק, ולא פירש מי ישאנו, וכמו (עמוס ו יב) אם יחרוש בבקרים, ולא פירש אם יחרוש אדם בבקרים, וכמו (ישעיה מו י) מגיד מראשית אחרית, ולא פירש מגיד מראשית דבר אחרית דבר. אם כן תמה על עצמך, שהרי המים קדמו, שהרי כתיב ורוח א-להים מרחפת על פני המים, ועדיין לא גלה המקרא בריית המים מתי היתה, הא למדת שקדמו המים לארץ. ועוד שהשמים מאש ומים נבראו, על כרחך לא לימד המקרא סדר המוקדמים והמאוחרים כלום:</text>
      <text title="ברא א-להים: ">ולא אמר ברא ה', שבתחלה עלה במחשבה לבראתו במדת הדין, ראה שאין העולם מתקיים, הקדים מדת רחמים ושתפה למדת הדין, היינו דכתיב (להלן ב ד) ביום עשות ה' א-להים ארץ ושמים:</text>
    </pasuk>
    <pasuk id="2">
      <text title="תהו ובהו: ">תהו לשון תמה ושממון שאדם תוהא ומשתומם על בהו שבה:</text>
      <text title="תהו: ">אישטורדישו"ן בלע"ז [מבוכה]:</text>
      <text title="בהו: ">לשון רקות וצדו:</text>
      <text title="על פני תהום: ">על פני המים שעל הארץ:</text>
      <text title="ורוח א-להים מרחפת: ">כסא הכבוד עומד באויר ומרחף על פני המים ברוח פיו של הקב"ה ובמאמרו, כיונה המרחפת על הקן אקוביטי"ר בלע"ז [לכסות]:</text>
    </pasuk>
    <pasuk id="4">
      <text title="וירא א-להים את האור כי טוב ויבדל: ">אף בזה אנו צריכים לדברי אגדה ראהו שאינו כדאי להשתמש בו רשעים והבדילו לצדיקים לעתיד לבא. ולפי פשוטו כך פרשהו ראהו כי טוב ואין נאה לו ולחשך שיהיו משתמשין בערבוביא, וקבע לזה תחומו ביום ולזה תחומו בלילה:</text>
    </pasuk>
    <pasuk id="5">
      <text title="יום אחד: ">לפי סדר [לשון] הפרשה היה לו לכתוב יום ראשון, כמו שכתוב בשאר הימים שני, שלישי, רביעי. למה כתב אחד, לפי שהיה הקב"ה יחיד בעולמו שלא נבראו המלאכים עד יום שני, כך מפורש בבראשית רבה (ג ח):</text>
    </pasuk>
    <pasuk id="6">
      <text title="יהי רקיע: ">יחזק הרקיע. שאף על פי שנבראו שמים ביום ראשון, עדיין לחים היו, וקרשו בשני מגערת הקב"ה באומרו יהי רקיע, וזהו שכתוב (איוב כו יא) עמודי שמים ירופפו כל יום ראשון. ובשני יתמהו מגערתו, כאדם שמשתומם ועומד מגערת המאיים עליו:</text>
      <text title="בתוך המים: ">באמצע המים, שיש הפרש בין מים העליונים לרקיע כמו בין הרקיע למים שעל הארץ, הא למדת שהם תלוים במאמרו של מלך:</text>
    </pasuk>
    <pasuk id="7">
      <text title="ויעש א-להים את הרקיע: ">תקנו על עמדו והיא עשייתו, כמו (דברים כא יב) ועשתה את צפרניה:</text>
      <text title="מעל לרקיע: ">על הרקיע לא נאמר אלא מעל לרקיע, לפי שהן תלוים באויר. ומפני מה לא נאמר כי טוב ביום שני, לפי שלא נגמרה מלאכת המים עד יום שלישי, והרי התחיל בה בשני, ודבר שלא נגמר אינו במילואו ובטובו, ובשלישי שנגמרה מלאכת המים והתחיל מלאכה אחרת וגמרה, כפל בו כי טוב שני פעמים, אחד לגמר מלאכת השני ואחד לגמר מלאכת היום:</text>
    </pasuk>
    <pasuk id="8">
      <text title="ויקרא א-להים לרקיע שמים: ">שא מים, שם מים, אש ומים, שערבן זה בזה ועשה מהם שמים:</text>
    </pasuk>
    <pasuk id="9">
      <text title="יקוו המים: ">[שהיו] שטוחין על פני כל הארץ והקוום באוקינוס, הוא הים הגדול שבכל הימים:</text>
    </pasuk>
    <pasuk id="10">
      <text title="קרא ימים: ">והלא ים אחד הוא, אלא אינו דומה טעם דג העולה [מן הים] בעכו לטעם דג העולה [מן הים] באספמיא:</text>
    </pasuk>
    <pasuk id="11">
      <text title="תדשא הארץ דשא עשב: ">לא דשא לשון עשב ולא עשב לשון דשא, ולא היה לשון המקרא לומר תעשיב הארץ, שמיני דשאים מחולקין, כל אחד לעצמו נקרא עשב פלוני, ואין לשון למדבר לומר דשא פלוני, שלשון דשא הוא לבישת הארץ כשהיא מתמלאת בדשאים:</text>
      <text title="תדשא הארץ: ">תתמלא ותתכסה לבוש עשבים. בלשון לעז נקרא דשא אירבידי"ץ [מכלול העשבים] כולן בערבוביא, וכל שורש לעצמו נקרא עשב:</text>
      <text title="מזריע זרע: ">שיגדל בו זרעו לזרוע ממנו במקום אחר:</text>
      <text title="עץ פרי: ">שיהא טעם העץ כטעם הפרי, והיא לא עשתה כן, אלא (פסוק יב) ותוצא הארץ עץ עושה פרי, ולא העץ פרי, לפיכך כשנתקלל אדם על עונו נפקדה גם היא על עונה ונתקללה:</text>
      <text title="אשר זרעו בו: ">הן גרעיני כל פרי, שמהן האילן צומח כשנוטעין אותן:</text>
    </pasuk>
    <pasuk id="12">
      <text title="ותוצא הארץ וגו': ">אף על פי שלא נאמר למינהו בדשאין בציוייהן, שמעו שנצטוו האילנות על כך, ונשאו קל וחומר בעצמן, כמפורש באגדה בשחיטת חולין (חולין ס א):</text>
    </pasuk>
    <pasuk id="14">
      <text title="יהי מארת וגו': ">מיום ראשון נבראו, וברביעי צוה עליהם להתלות ברקיע, וכן כל תולדות שמים וארץ נבראו מיום ראשון, וכל אחד ואחד נקבע ביום שנגזר עליו, הוא שכתוב (פסוק א) את השמים, לרבות תולדותיהם, ואת הארץ, לרבות תולדותיה:</text>
      <text title="יהי מארת: ">חסר וי"ו כתיב, על שהוא יום מארה ליפול אסכרה בתינוקות, הוא ששנינו ברביעי היו מתענים על אסכרה שלא תפול בתינוקות:</text>
      <text title="להבדיל בין היום ובין הלילה: ">משנגנז האור הראשון, אבל בשבעת ימי בראשית שמשו האור והחושך הראשונים יחד בין ביום ובין בלילה:</text>
      <text title="והיו לאותות: ">כשהמאורות לוקין סימן רע הוא לעולם, שנאמר (ירמיה י ב) מאותות השמים אל תחתו, בעשותכם רצון הקב"ה אין אתם צריכין לדאג מן הפורענות:</text>
      <text title="ולמועדים: ">על שם העתיד, שעתידים ישראל להצטוות על המועדות והם נמנים למולד הלבנה:</text>
      <text title="ולימים: ">שמוש החמה חצי יום ושמוש הלבנה חציו, הרי יום שלם:</text>
      <text title="ושנים: ">לסוף שלש מאות ששים וחמשה ימים יגמרו מהלכת בשנים עשר מזלות המשרתים אותם והיא שנה. (וחוזרים ומתחילים פעם שניה לסבב בגלגל כמהלכן הראשון):</text>
    </pasuk>
    <pasuk id="15">
      <text title="והיו למאורות: ">עוד זאת ישמשו שיאירו לעולם:</text>
    </pasuk>
    <pasuk id="16">
      <text title="המאורות הגדולים וגו': ">שוים נבראו, ונתמעטה הלבנה על שקטרגה ואמרה אי אפשר לשני מלכים שישתמשו בכתר אחד:</text>
      <text title="ואת הכוכבים: ">על ידי שמיעט את הלבנה, הרבה צבאיה להפיס דעתה:  </text>
    </pasuk>
    <pasuk id="20">
      <text title="נפש חיה: ">שיש בה חיות:</text>
      <text title="שרץ: ">כל דבר חי שאינו גבוה מן הארץ קרוי שרץ, בעוף כגון זבובים, בשקצים כגון נמלים וחיפושין ותולעים, ובבריות כגון חולד ועכבר וחומט וכיוצא בהם, וכל הדגים:</text>
    </pasuk>
    <pasuk id="21">
      <text title="התנינים: ">דגים גדולים שבים. ובדברי אגדה הוא לויתן ובן זוגו שבראם זכר ונקבה והרג את הנקבה ומלחה לצדיקים לעתיד לבא, שאם יפרו וירבו לא יתקיים העולם בפניהם:</text>
      <text title="נפש החיה: ">שיש בה חיות:</text>
    </pasuk>
    <pasuk id="22">
      <text title="ויברך אותם: ">לפי שמחסרים אותן וצדין מהם ואוכלין אותם הוצרכו לברכה. ואף החיות הוצרכו לברכה, אלא מפני הנחש שעתיד לקללה, לכך לא ברכן, שלא יהא הוא בכלל:</text>
      <text title="פרו: ">לשון פרי, כלומר עשו פירות:</text>
      <text title="ורבו: ">אם לא אמר אלא פרו היה אחד מוליד אחד ולא יותר, ובא ורבו שאחד מוליד הרבה:</text>
    </pasuk>
    <pasuk id="24">
      <text title="תוצא הארץ: ">הוא שפירשתי (פסוק יד) שהכל נברא מיום ראשון ולא הוצרכו אלא להוציאם:</text>
      <text title="נפש חיה: ">שיש בה חיות:</text>
      <text title="ורמש: ">הם שרצים שהם נמוכים ורומשים על הארץ, נראים כאלו נגררים, שאין הלוכן ניכר. כל לשון רמש ושרץ בלשוננו קונמובר"יש בלע"ז [רוחשים]:</text>
    </pasuk>
    <pasuk id="25">
      <text title="ויעש: ">תקנם בצביונם ובקומתן:</text>
    </pasuk>
    <pasuk id="26">
      <text title="נעשה אדם: ">ענותנותו של הקב"ה למדנו מכאן, לפי שהאדם בדמות המלאכים ויתקנאו בו לפיכך נמלך בהם, וכשהוא דן את המלכים הוא נמלך בפמליא שלו, שכן מצינו באחאב שאמר לו מיכה (מלכים א' כב יט) ראיתי את ה' יושב על כסאו וכל צבא השמים עומד עליו מימינו ומשמאלו, וכי יש ימין ושמאל לפניו, אלא אלו מימינים לזכות ואלו משמאילין לחובה. וכן (דניאל ד יד) בגזרת עירין פתגמא ובמאמר קדישין שאלתא, אף כאן בפמליא שלו נמלך ונטל רשות, אמר להם יש בעליונים כדמותי, אם אין בתחתונים כדמותי, הרי יש קנאה במעשה בראשית:</text>
      <text title="נעשה אדם: ">אף על פי שלא סייעוהו ביצירתו ויש מקום למינים לרדות, לא נמנע הכתוב מללמד דרך ארץ ומדת ענוה שיהא הגדול נמלך ונוטל רשות מן הקטן. ואם כתב אעשה אדם לא למדנו שיהא מדבר עם בית דינו אלא עם עצמו, ותשובת המינים כתב בצדו ויברא א-להים את האדם, ולא כתב ויבראו:</text>
      <text title="בצלמנו: ">בדפוס שלנו:</text>
      <text title="כדמותנו: ">להבין ולהשכיל:</text>
      <text title="וירדו בדגת הים: ">יש בלשון הזה לשון רידוי ולשון ירידה, זכה רודה בחיות ובבהמות, לא זכה נעשה ירוד לפניהם והחיה מושלת בו:</text>
    </pasuk>
    <pasuk id="27">
      <text title="ויברא א-להים את האדם בצלמו: ">בדפוס העשוי לו, שהכל נברא במאמר והוא נברא בידים, שנאמר (תהלים קלט ה) ותשת עלי כפכה, נעשה בחותם כמטבע העשויה על ידי רושם שקורין קוי"ן בלע"ז [מטבע] וכן הוא אומר (איוב לח יד) תתהפך כחומר חותם:</text>
      <text title="בצלם א-להים ברא אותו: ">פירש לך שאותו צלם המתוקן לו צלם דיוקן יצורו הוא:</text>
      <text title="זכר ונקבה ברא אותם: ">ולהלן הוא אומר (בראשית ב כא) ויקח אחת מצלעותיו וגו', מדרש אגדה שבראו שני פרצופין בבריאה ראשונה ואחר כך חלקו. ופשוטו של מקרא, כאן הודיעך שנבראו שניהם בששי ולא פירש לך כיצד ברייתן ופירש לך במקום אחר:</text>
    </pasuk>
    <pasuk id="28">
      <text title="וכבשה: ">חסר וי"ו, ללמדך שהזכר כובש את הנקבה שלא תהא יצאנית, ועוד ללמדך שהאיש שדרכו לכבוש מצווה על פריה ורביה ולא האשה:</text>
    </pasuk>
    <pasuk id="30">
      <text title="לכם יהיה לאכלה. ולכל חית הארץ: ">השוה להם הכתוב בהמות וחיות למאכל, ולא הרשה לאדם ולאשתו להמית בריה ולאכול בשר, אך כל ירק עשב יאכלו יחד כלם, וכשבאו בני נח התיר להם בשר, שנאמר (להלן ט ג) כל רמש אשר הוא חי וגו' כירק עשב שהתרתי לאדם הראשון, נתתי לכם את כל:</text>
    </pasuk>
    <pasuk id="31">
      <text title="יום הששי: ">הוסיף ה' בששי בגמר מעשה בראשית, לומר שהתנה עמהם על מנת שיקבלו עליהם ישראל חמשה חומשי תורה. דבר אחר יום הששי כולם תלוים ועומדים עד יום הששי, הוא ששי בסיון המוכן למתן תורה:</text>
    </pasuk>
  </chapter>
  <chapter id="2">
    <pasuk id="2">
      <text title="ויכל א-להים ביום השביעי: ">רבי שמעון אומר בשר ודם שאינו יודע עתיו ורגעיו צריך להוסיף מחול על הקודש, הקב"ה שיודע עתיו ורגעיו נכנס בו כחוט השערה ונראה כאלו כלה בו ביום. דבר אחר מה היה העולם חסר, מנוחה, באת שבת באת מנוחה, כלתה ונגמרה המלאכה:</text>
    </pasuk>
    <pasuk id="3">
      <text title="ויברך ויקדש: ">ברכו במן שכל ימות השבת היה יורד להם עומר לגלגלת ובששי לחם משנה, וקדשו במן שלא ירד בו מן כלל והמקרא כתוב על שם העתיד:</text>
      <text title="אשר ברא א-להים לעשות: ">המלאכה שהיתה ראויה לעשות בשבת כפל ועשאה בששי, כמו שמפורש בבראשית רבה (יא ט):</text>
    </pasuk>
    <pasuk id="4">
      <text title="אלה: ">האמורים למעלה:</text>
      <text title="תולדות השמים והארץ בהבראם ביום עשות ה': ">למדך שכלם נבראו ביום ראשון. דבר אחר בהבראם, בה' בראם שנאמר (ישעיה כו ד) ביה ה' צור עולמים בשני אותיות הללו של השם יצר שני עולמים, ולמדך כאן שהעולם הזה נברא בה"א (רמז כמו שה"א פתוחה למטה, כך העולם פתוח לשבים בתשובה. ועולם הבא נברא ביו"ד לומר שצדיקים שבאותו זמן מועטים כמו י' שהיא קטנה באותיות). רמז שירדו הרשעים למטה לראות שחת כה"א זאת שסתומה מכל צדדים ופתוחה למטה לרדת דרך שם:</text>
    </pasuk>
    <pasuk id="5">
      <text title="טרם יהיה בארץ: ">כל טרם שבמקרא לשון עד לא הוא, ואינו לשון קודם, ואינו נפעל לומר הטרים כאשר יאמר הקדים, וזה מוכיח, ועוד אחר (שמות ט ל) כי טרם תיראון, עדיין לא תיראון. ואף זה תפרש עדיין לא היה בארץ כשנגמרה בריאת העולם בששי קודם שנברא אדם:</text>
      <text title="וכל עשב השדה טרם יצמח: ">עדיין לא צמח, ובשלישי שכתוב ותוצא הארץ, על פתח הקרקע עמדו עד יום ששי:</text>
      <text title="כי לא המטיר: ">ומה טעם לא המטיר, לפי שאדם אין לעבוד את האדמה ואין מכיר בטובתם של גשמים, וכשבא אדם וידע שהם צורך לעולם התפלל עליהם וירדו, וצמחו האילנות והדשאים:</text>
      <text title="ה' א-להים: ">ה' הוא שמו, א-להים שהוא שופט ושליט על כל, וכן פירוש זה בכל מקום לפי פשוטו, ה' שהוא א-להים:</text>
    </pasuk>
    <pasuk id="6">
      <text title="ואד יעלה: ">לענין בריאתו של אדם, העלה את התהום והשקה העננים לשרות העפר ונברא אדם, כגבל זה שנותן מים ואחר כך לש את העיסה, אף כאן והשקה ואחר כך וייצר:</text>
    </pasuk>
    <pasuk id="7">
      <text title="וייצר: ">שתי יצירות, יצירה לעולם הזה ויצירה לתחיית המתים, אבל בבהמה שאינה עומדת לדין לא נכתב ביצירה שני יודי"ן:</text>
      <text title="עפר מן האדמה: ">צבר עפרו מכל האדמה מארבע רוחות, שכל מקום שימות שם תהא קולטתו לקבורה. דבר אחר נטל עפרו ממקום שנאמר בו (שמות כ כא) מזבח אדמה תעשה לי, אמר הלואי תהיה לו כפרה ויוכל לעמוד:</text>
      <text title="ויפח באפיו: ">עשאו מן התחתונים ומן העליונים, גוף מן התחתונים ונשמה מן העליונים, לפי שביום ראשון נבראו שמים וארץ. בשני ברא רקיע לעליונים. בשלישי תראה היבשה לתחתונים. ברביעי ברא מאורות לעליונים. בחמישי ישרצו המים לתחתונים, הוזקק הששי לבראות בו בעליונים ובתחתונים, ואם לאו יש קנאה במעשה בראשית, שיהיו אלו רבים על אלו בבריאת יום אחד:</text>
      <text title="לנפש חיה: ">אף בהמה וחיה נקראו נפש חיה, אך זו של אדם חיה שבכולן, שנתוסף בו דעה ודבור:</text>
    </pasuk>
    <pasuk id="8">
      <text title="מקדם: ">במזרחו של עדן נטע את הגן. ואם תאמר הרי כבר כתב (לעיל א כז) ויברא א-להים את האדם וגו'. ראיתי בברייתא של ר' אליעזר בנו של ר' יוסי הגלילי משלושים ושתים מדות שהתורה נדרשת, וזו אחת מהן כלל שלאחריו מעשה הוא פרטו של ראשון. ויברא את האדם זהו כלל, סתם בריאתו מהיכן וסתם מעשיו, חזר ופירש וייצר ה' א-להים וגו', ויצמח לו גן עדן, ויניחהו בגן עדן, ויפל עליו תרדמה, השומע סבור שהוא מעשה אחר, ואינו אלא פרטו של ראשון. וכן אצל הבהמה חזר וכתב ויצר ה' א-להים מן האדמה כל חית השדה (ב יט), כדי לפרש ויבא אל האדם לקרות שם, וללמד על העופות שנבראו מן הרקק:</text>
    </pasuk>
    <pasuk id="9">
      <text title="ויצמח: ">לענין הגן הכתוב מדבר:</text>
      <text title="בתוך הגן: ">באמצע:</text>
    </pasuk>
    <pasuk id="11">
      <text title="פישון: ">הוא נילוס נהר מצרים ועל שם שמימיו מתברכין ועולין ומשקין את הארץ נקרא פישון, כמו ופשו פרשיו. דבר אחר פישון שהוא מגדל פשתן שנאמר על מצרים (ישעיה יט ט) ובושו עובדי פשתים:</text>
    </pasuk>
    <pasuk id="13">
      <text title="גיחון: ">שהיה הולך והומה והמייתו גדולה מאד, כמו (שמות כא כח) כי יגח, שמנגח והולך והומה:</text>
    </pasuk>
    <pasuk id="14">
      <text title="חדקל: ">שמימיו חדין וקלין:</text>
      <text title="פרת: ">שמימיו פרין ורבין ומברין את האדם:</text>
      <text title="כוש ואשור: ">עדיין לא היו, וכתב המקרא על שם העתיד:</text>
      <text title="קדמת אשור: ">למזרחה של אשור:</text>
      <text title="הוא פרת: ">החשוב על כולם, הנזכר על שם ארץ ישראל:</text>
    </pasuk>
    <pasuk id="15">
      <text title="ויקח: ">לקחו בדברים נאים ופתהו ליכנס:  </text>
    </pasuk>
    <pasuk id="18">
      <text title="לא טוב היות וגו': ">שלא יאמרו שתי רשויות הן הקב"ה יחיד בעליונים ואין לו זוג, וזה יחיד בתחתונים ואין לו זוג:</text>
      <text title="עזר כנגדו: ">זכה עזר, לא זכה כנגדו להלחם:</text>
    </pasuk>
    <pasuk id="19">
      <text title="ויצר וגו' מן האדמה: ">היא יצירה היא עשייה האמורה למעלה (לעיל א כה) ויעש א-להים את חית הארץ וגו', אלא בא ופירש שהעופות מן הרקק נבראו, לפי שאמר למעלה מן המים נבראו וכאן אמר מן הארץ נבראו. ועוד למדך כאן שבשעת יצירתן מיד בו ביום הביאם אל האדם לקרות להם שם. ובדברי אגדה יצירה זו לשון רידוי וכבוש, כמו (דברים כ יט) כי תצור אל עיר, שכבשן תחת ידו של אדם:</text>
      <text title="וכל אשר יקרא לו האדם נפש חיה וגו': ">סרסהו ופרשהו כל נפש חיה אשר יקרא לו האדם שם הוא שמו לעולם:</text>
    </pasuk>
    <pasuk id="21">
      <text title="ולאדם לא מצא עזר. ויפל ה' א-להים תרדמה: ">כשהביאן הביאן לפניו כל מין ומין זכר ונקבה, אמר לכלם יש בן זוג ולי אין בן זוג, מיד ויפל:</text>
      <text title="מצלעותיו: ">מסטריו, כמו (שמות כו כ) ולצלע המשכן, זהו שאמרו שני פרצופים נבראו:</text>
      <text title="ויסגר: ">מקום החתך:</text>
      <text title="ויישן ויקח: ">שלא יראה חתיכת הבשר שממנו נבראת ותתבזה עליו:</text>
    </pasuk>
    <pasuk id="22">
      <text title="ויבן: ">כבנין, רחבה מלמטה וקצרה מלמעלה לקבל הולד, כאוצר של חטים שהוא רחב מלמטה וקצר מלמעלה, שלא יכביד משאו על קירותיו:</text>
      <text title="ויבן וגו' את הצלע וגו' לאשה: ">להיות אשה, כמו (שופטים ח כז) ויעש אותו גדעון לאפוד, להיות אפוד:</text>
    </pasuk>
    <pasuk id="23">
      <text title="זאת הפעם: ">מלמד שבא אדם על כל בהמה וחיה ולא נתקררה דעתו בהם עד שבא על חוה:</text>
      <text title="לזאת יקרא אשה כי מאיש וגו': ">לשון נופל על לשון, מכאן שנברא העולם בלשון הקדש:</text>
    </pasuk>
    <pasuk id="24">
      <text title="על כן יעזב איש: ">רוח הקודש אומרת כן, לאסור על בני נח את העריות:</text>
      <text title="לבשר אחד: ">הולד נוצר על ידי שניהם, ושם נעשה בשרם אחד:</text>
    </pasuk>
    <pasuk id="25">
      <text title="ולא יתבוששו: ">שלא היו יודעים דרך צניעות להבחין בין טוב לרע, ואף על פי שנתנה בו דעה לקרות שמות, לא נתן בו יצר הרע עד אכלו מן העץ ונכנס בו יצר הרע וידע מה בין טוב לרע:</text>
    </pasuk>
  </chapter>
  <chapter id="3">
    <pasuk id="1">
      <text title="והנחש היה ערום: ">מה ענין זה לכאן היה לו לסמוך (פסוק כא) ויעש לאדם ולאשתו כתנות עור וילבישם. אלא למדך מאיזו עילה קפץ הנחש עליהם, ראה אותם ערומים ועוסקים בתשמיש לעין כל ונתאוה לה:</text>
      <text title="ערום מכל: ">לפי ערמתו וגדולתו היתה מפלתו, ערום מכל, ארור מכל:</text>
      <text title="אף כי אמר וגו': ">שמא אמר לכם לא תאכלו מכל וגו' - ואף על פי שראה אותם אוכלים משאר פירות, הרבה עליה דברים כדי שתשיבנו ויבא לדבר באותו העץ:</text>
    </pasuk>
    <pasuk id="3">
      <text title="ולא תגעו בו: ">הוסיפה על הצווי, לפיכך באה לידי גרעון, הוא שנאמר (משלי ל ו) אל תוסף על דבריו:</text>
    </pasuk>
    <pasuk id="4">
      <text title="לא מות תמתון: ">דחפה עד שנגעה בו, אמר לה כשם שאין מיתה בנגיעה כך אין מיתה באכילה:</text>
    </pasuk>
    <pasuk id="5">
      <text title="כי יודע: ">כל אומן שונא את בני אומנתו, מן העץ אכל וברא את העולם:</text>
      <text title="והייתם כא-להים: ">יוצרי עולמות:</text>
    </pasuk>
    <pasuk id="6">
      <text title="ותרא האשה: ">ראתה דבריו של נחש והנאו לה והאמינתו:</text>
      <text title="כי טוב העץ: ">להיות כא-להים:</text>
      <text title="וכי תאוה הוא לעינים: ">כמו שאמר לה ונפקחו עיניכם:</text>
      <text title="ונחמד להשכיל: ">כמו שאמר לה יודעי טוב ורע:</text>
      <text title="ותתן גם לאשה עמה: ">שלא תמות היא ויחיה הוא, וישא אשה אחרת:</text>
      <text title="גם: ">לרבות כל בהמה וחיה:</text>
    </pasuk>
    <pasuk id="7">
      <text title="ותפקחנה עיני שניהם: ">לענין החכמה דבר הכתוב ולא לענין ראיה ממש, וסוף המקרא מוכיח:</text>
      <text title="וידעו כי ערומים הם: ">אף הסומא יודע כשהוא ערום, אלא מהו וידעו כי עירומים הם, מצוה אחת היתה בידם ונתערטלו הימנה:</text>
      <text title="עלה תאנה: ">הוא העץ שאכלו ממנו, בדבר שנתקלקלו בו נתקנו, אבל שאר העצים מנעום מליטול עליהם. ומפני מה לא נתפרסם העץ, שאין הקב"ה חפץ להונות בריה, שלא יכלימוהו ויאמרו זהו שלקה העולם על ידו. מדרש רבי תנחומא (וירא יד):</text>
    </pasuk>
    <pasuk id="8">
      <text title="וישמעו: ">יש מדרשי אגדה רבים וכבר סדרום רבותינו על מכונם בבראשית רבה (יט ו) ובשאר מדרשות ואני לא באתי אלא לפשוטו של מקרא ולאגדה המישבת דברי המקרא דבר דבור על אופניו:
</text>
      <text title="וישמעו: ">
מה שמעו, שמעו את קול הקב"ה שהיה מתהלך בגן:</text>
      <text title="לרוח היום: ">לאותו רוח שהשמש באה משם וזו היא מערבית, שלפנות ערב חמה במערב, והם סרחו בעשירית:</text>
    </pasuk>
    <pasuk id="9">
      <text title="איכה: ">יודע היה היכן הוא, אלא ליכנס עמו בדברים, שלא יהא נבהל להשיב אם יענישהו פתאום. וכן בקין (בראשית ד ט) אמר לו אי הבל אחיך, וכן בבלעם (במדבר כב ט) מי האנשים האלה עמך, ליכנס עמהם בדברים, וכן בחזקיה בשלוחי (אויל) מרודך בלאדן (ישעיה לט ג):</text>
    </pasuk>
    <pasuk id="11">
      <text title="מי הגיד לך: ">מאין לך לדעת מה בשת יש בעומד ערום:</text>
      <text title="המן העץ: ">בתמיה:</text>
    </pasuk>
    <pasuk id="12">
      <text title="אשר נתת עמדי: ">כאן כפר בטובה:</text>
    </pasuk>
    <pasuk id="13">
      <text title="השיאני: ">הטעני כמו (דה"י ב' לב טו) אל ישיא אתכם חזקיהו:</text>
    </pasuk>
    <pasuk id="14">
      <text title="כי עשית זאת: ">מכאן שאין מהפכים בזכותו של מסית, שאילו שאלו למה עשית זאת, היה לו להשיב דברי הרב ודברי התלמיד דברי מי שומעין:</text>
      <text title="מכל הבהמה ומכל חית השדה: ">אם מבהמה נתקלל מחיה לא כל שכן, העמידו רבותינו מדרש זה במסכת בכורות (דף ח א) ללמד שימי עיבורו של נחש שבע שנים:</text>
      <text title="על גחונך תלך: ">רגלים היו לו ונקצצו:</text>
    </pasuk>
    <pasuk id="15">
      <text title="ואיבה אשית: ">אתה לא נתכוונת אלא שימות אדם כשיאכל הוא תחלה ותשא את חוה, ולא באת לדבר אל חוה תחלה אלא לפי שהנשים קלות להתפתות ויודעות לפתות את בעליהן, לפיכך ואיבה אשית:</text>
      <text title="ישופך: ">יכתתך, כמו (דברים ט כא) ואכות אותו, ותרגומו ושפית יתיה:</text>
      <text title="ואתה תשופנו עקב: ">לא יהא לך קומה ותשכנו בעקבו, ואף משם תמיתנו. ולשון תשופנו כמו (ישעיה מ כד) נשף בהם, כשהנחש בא לנשוך הוא נושף כמין שריקה, ולפי שהלשון נופל על הלשון כתב לשון נשיפה בשניהם:</text>
    </pasuk>
    <pasuk id="16">
      <text title="עצבונך: ">זה צער גידול בנים:</text>
      <text title="והרנך: ">זה צער העבור:</text>
      <text title="בעצב תלדי בנים: ">זה צער הלידה:</text>
      <text title="ואל אשך תשוקתך: ">לתשמיש ואף על פי כן אין לך מצח לתובעו בפה אלא הוא ימשול בך, הכל ממנו ולא ממך:</text>
      <text title="תשוקתך: ">תאותך, כמו (ישעיה כט ח) ונפשו שוקקה:</text>
    </pasuk>
    <pasuk id="17">
      <text title="ארורה האדמה בעבורך: ">מעלה לך דברים ארורים כגון זבובים ופרעושים ונמלים, משל ליוצא לתרבות רעה והבריות מקללות שדים שינק מהם:</text>
    </pasuk>
    <pasuk id="18">
      <text title="וקוץ ודרדר תצמיח לך: ">הארץ כשתזרענה מיני זרעים תצמיח קוץ ודרדר קונדס ועכביות, והן נאכלים על ידי תקון:</text>
      <text title="ואכלת את עשב השדה: ">ומה קללה היא זו, והלא בברכה נאמר לו (לעיל א כט) הנה נתתי לכם את כל עשב זורע זרע וגו'. אלא מה אמור כאן בראש הענין (פסוק יז) ארורה האדמה בעבורך בעצבון תאכלנה, ואחר העצבון וקוץ ודרדר תצמיח לך, כשתזרענה קטניות או ירקות גנה היא תצמיח לך קוצים ודרדרים ושאר עשבי שדה, ועל כרחך תאכלם:</text>
    </pasuk>
    <pasuk id="19">
      <text title="בזעת אפיך: ">לאחר שתטרח בו הרבה:</text>
    </pasuk>
    <pasuk id="20">
      <text title="ויקרא האדם: ">חזר הכתוב לענינו הראשון ויקרא האדם שמות, ולא הפסיק אלא ללמדך שעל ידי קריאת שמות נזדווגה לו חוה, כמו שכתוב (לעיל ב כ) ולאדם לא מצא עזר כנגדו, לפיכך ויפל תרדמה, ועל ידי שכתב (שם פסוק כה) ויהיו שניהם ערומים, סמך לו פרשת הנחש, להודיעך שמתוך שראה ערותה וראה אותם עסוקים בתשמיש נתאוה לה ובא עליהם במחשבה ובמרמה:</text>
      <text title="חוה: ">נופל על לשון חיה, שמחיה את ולדותיה, כאשר תאמר (קהלת ב כב) מה הוה לאדם, בלשון היה:</text>
    </pasuk>
    <pasuk id="21">
      <text title="כתנות עור: ">יש דברי אגדה אומרים חלקים כצפורן היו מדובקים על עורן. ויש אומרים דבר הבא מן העור, כגון צמר הארנבים שהוא רך וחם ועשה להם כתנות ממנו:</text>
    </pasuk>
    <pasuk id="22">
      <text title="היה כאחד ממנו: ">הרי הוא יחיד בתחתונים כמו שאני יחיד בעליונים, ומה היא יחידתו, לדעת טוב ורע ומה שאין כן בבהמה ובחיה:</text>
      <text title="ועתה פן ישלח ידו: ">ומשיחיה לעולם הרי הוא קרוב להטעות הבריות אחריו ולומר אף הוא אלוה. ויש מדרשי אגדה, אבל אין מיושבין על פשוטו:</text>
    </pasuk>
    <pasuk id="24">
      <text title="מקדם לגן עדן: ">במזרחו של גן עדן, חוץ לגן:</text>
      <text title="את הכרובים: ">מלאכי חבלה:</text>
      <text title="החרב המתהפכת: ">ולה להט לאיים עליו מליכנס עוד לגן. תרגום של להט שנן, והוא כמו שלף שננא, ובלשון לע"ז למ"א [להב]. ומדרש אגדה יש, ואני איני בא אלא לפשוטו:</text>
    </pasuk>
  </chapter>
  <chapter id="4">
    <pasuk id="1">
      <text title="והאדם ידע: ">כבר קודם הענין של מעלה, קודם שחטא ונטרד מגן עדן, וכן ההריון והלידה, שאם כתב וידע אדם נשמע שלאחר שנטרד היו לו בנים:</text>
      <text title="קין: ">על שם קניתי איש:</text>
      <text title="את ה': ">כמו עם ה', כשברא אותי ואת אישי הוא לבדו בראנו, אבל בזה שותפים אנו עמו:</text>
      <text title="את קין, את אחיו את הבל: ">שלש אתים ריבוים הם, מלמד שתאומה נולדה עם קין, ועם הבל נולדו שתים, לכך נאמר ותוסף:</text>
    </pasuk>
    <pasuk id="2">
      <text title="רועה צאן: ">לפי שנתקללה האדמה, פירש לו מעבודתה:</text>
    </pasuk>
    <pasuk id="3">
      <text title="מפרי האדמה: ">מן הגרוע, ויש אגדה שאומרת זרע פשתן היה. (דבר אחר, מפרי, מאיזה שבא לידו, לא טוב ולא מובחר):</text>
    </pasuk>
    <pasuk id="4">
      <text title="וישע: ">ויפן, וכן (פסוק ה) לא שעה אל מנחתו, לא פנה, וכן (שמות ה ט) ואל ישעו, אל יפנו. וכן (איוב יד ו) שעה מעליו, פנה מעליו:</text>
      <text title="וישע: ">ירדה אש וליחכה מנחתו:  </text>
    </pasuk>
    <pasuk id="7">
      <text title="הלא אם תיטיב: ">כתרגומו פירושו:</text>
      <text title="לפתח חטאת רובץ: ">לפתח קברך חטאך שמור:</text>
      <text title="ואליך תשוקתו: ">של חטאת, הוא יצר הרע, תמיד שוקק ומתאוה להכשילך:</text>
      <text title="ואתה תמשול בו: ">אם תרצה תתגבר עליו:</text>
    </pasuk>
    <pasuk id="8">
      <text title="ויאמר קין אל הבל: ">נכנס עמו בדברי ריב ומצה להתגולל עליו להרגו, ויש בזה מדרשי אגדה אך זה ישובו של מקרא:</text>
    </pasuk>
    <pasuk id="9">
      <text title="אי הבל אחיך: ">להכנס עמו בדברי נחת, אולי ישוב ויאמר אני הרגתיו וחטאתי לך:</text>
      <text title="לא ידעתי: ">נעשה כגונב דעת העליונה:</text>
      <text title="השמר אחי: ">לשון תימה הוא, וכן כל ה"א הנקודה בחטף פתח:</text>
    </pasuk>
    <pasuk id="10">
      <text title="דמי אחיך: ">דמו ודם זרעיותיו. דבר אחר שעשה בו פצעים הרבה שלא היה יודע מהיכן נפשו יוצאה:</text>
    </pasuk>
    <pasuk id="11">
      <text title="ארור אתה מן האדמה: ">יותר ממה שנתקללה היא כבר בעונה, וגם בזו הוסיפה לחטוא:</text>
      <text title="אשר פצתה את פיה לקחת את דמי אחיך וגו': ">והנני מוסיף לה קללה לא תוסף תת כחה:</text>
    </pasuk>
    <pasuk id="12">
      <text title="נע ונד: ">אין לך רשות לדור במקום אחד:</text>
    </pasuk>
    <pasuk id="13">
      <text title="גדול עוני מנשוא: ">בתמיה, אתה טוען עליונים ותחתונים, ועוני אי אפשר לטעון:</text>
    </pasuk>
    <pasuk id="15">
      <text title="לכן כל הורג קין: ">זה אחד מן המקראות שקצרו דבריהם ורמזו ולא פירשו. לכן כל הורג קין, לשון גערה, כה יעשה לו, כך וכך עונשו, ולא פירש עונשו:</text>
      <text title="שבעתים יקם: ">איני רוצה להנקם מקין עכשיו, לסוף שבעה דורות אני נוקם נקמתי ממנו שיעמוד למך מבני בניו ויהרגהו. וסוף המקרא שאמר שבעתים יוקם, והיא נקמת הבל מקין, הא למדנו שתחלת מקרא לשון גערה היא, שלא תהא בריה מזיקתו. וכיוצא בו (שמואל ב' ה ח) ויאמר דוד כל מכה יבוסי ויגע בצנור ולא פירש מה יעשה לו, אבל דבר הכתוב ברמז כל מכה יבוסי ויגע בצנור, ויקרב אל השער ויכבשנו, ואת העורים וגו', וגם אותם יכה על אשר אמרו העור והפסח לא יבא דוד אל תוך הבית, המכה את אלו אני אעשנו ראש ושר, כאן קצר דבריו ובדברי הימים (א יא ו) פירש יהיה לראש ולשר:</text>
      <text title="וישם ה' לקין אות: ">חקק לו אות משמו במצחו:
</text>
      <text title="כל מוצאי יהרגני: ">
הבהמות והחיות, אבל בני אדם עדיין לא היו שיירא מהם רק אביו ואמו, ומהם לא היה ירא שיהרגוהו. אלא אמר עד עכשיו היה פחדתי על כל החיות כמו שנאמר ומוראכם וגו', ועכשיו בשביל עון זה לא ייראו ממני החיות ויהרגוני, מיד וישם ה' לקין אות, החזיר מוראו על הכל:</text>
    </pasuk>
    <pasuk id="16">
      <text title="ויצא קין: ">יצא בהכנעה כגונב דעת העליונה:</text>
      <text title="בארץ נוד: ">בארץ שכל הגולים נדים שם:</text>
      <text title="קדמת עדן: ">שם גלה אביו כשגורש מגן עדן, שנאמר (לעיל ג כד) וישכן מקדם לגן עדן, את שמירת דרך מבוא הגן, שיש ללמוד שהיה אדם שם. ומצינו רוח מזרחית קולטת בכל מקום את הרוצחים, שנאמר (דברים ד מא) אז יבדיל משה וגו' מזרחה שמש. דבר אחר בארץ נוד, כל מקום [שהיה הולך] היתה הארץ מזדעזעה תחתיו והבריות אומרות סורו מעליו, זהו שהרג את אחיו:</text>
    </pasuk>
    <pasuk id="17">
      <text title="ויהי: ">קין בונה עיר ויקרא שם העיר לזכר בנו חנוך:</text>
    </pasuk>
    <pasuk id="18">
      <text title="ועירד ילד: ">יש מקום שהוא אומר בזכר הוליד ויש מקום שהוא אומר ילד, שהלידה משמשת שתי לשונות, לידת האשה ניישטר"א בלע"ז [ללדת], וזריעת תולדות האיש איניינדרי"ר בלע"ז [להוליד] כשהוא אומר הוליד בלשון הפעיל מדבר בלידת האשה, פלוני הוליד את אשתו בן או בת, וכשהוא אומר ילד מדבר בזריעת האיש, והוא בלע"ז איניינדרי"ר:</text>
    </pasuk>
    <pasuk id="19">
      <text title="ויקח לו למך: ">לא היה לו לפרש כל זה, אלא ללמדנו מסוף הענין שקיים הקב"ה הבטחתו שאמר שבעתים יוקם קין, עמד למך לאחר שהוליד בנים ועשה דור שביעי והרג את קין, זהו שאמר (פסוק כג) כי איש הרגתי לפצעי וגו':</text>
      <text title="שתי נשים: ">כך היה דרכן של דור המבול, אחת לפריה ורביה ואחת לתשמיש, זו שהיא לתשמיש משקה כוס של עקרין כדי שתעקר ומקושטת ככלה ומאכילה מעדנים, וחברתה נזופה ואבלה כאלמנה, וזהו שפירש איוב (איוב כד כא) רועה עקרה לא תלד ואלמנה לא ייטיב, כמו שמפורש באגדת חלק:</text>
      <text title="עדה: ">היא של פריה ורביה, ועל שם שמגונה עליו ומוסרת מאצלו. עדה תרגום של סורה:</text>
      <text title="צלה: ">היא של תשמיש על שם שיושבת תמיד בצלו, דברי אגדה הם בבראשית רבה (כג ב):</text>
    </pasuk>
    <pasuk id="20">
      <text title="אבי יושב אהל ומקנה: ">הוא היה הראשון לרועי בהמות במדברות, ויושב אהלים חדש כאן וחדש כאן בשביל מרעה צאנו, וכשכלה המרעה במקום הזה הולך ותוקע אהלו במקום אחר. ומדרש אגדה בונה בתים לעבודה זרה, כמה דאת אמר (יחזקאל ח ג) סמל הקנאה המקנה, וכן (פסוק כא) אחיו תופש כנור ועוגב לזמר לעבודה זרה:</text>
    </pasuk>
    <pasuk id="22">
      <text title="תובל קין: ">תובל אומנתו של קין. תובל לשון תבלין, תיבל והתקין אומנתו של קין לעשות כלי זיין לרוצחים:</text>
      <text title="לוטש כל חרש נחשת וברזל: ">מחדד אומנות נחשת וברזל, כמו (איוב טז ט) ילטוש עיניו לי. חורש אינו לשון פועל אלא לשון פועל שהרי נקוד קמץ קטן. וטעמו למטה, כלומר מחדד ומצחצח כל כלי אומנות נחשת וברזל:</text>
      <text title="נעמה: ">היא אשתו של נח:</text>
    </pasuk>
    <pasuk id="23">
      <text title="שמען קולי: ">שהיו פורשות ממנו מתשמיש לפי שהרג את קין ואת תובל קין בנו, שהיה למך סומא ותובל קין מושכו, וראה את קין ונדמה לו כחיה ואמר לאביו למשוך בקשת, והרגו. וכיון שידע שהוא קין זקנו, הכה כף אל כף וספק את בנו ביניהם והרגו, והיו נשיו פורשות ממנו והוא מפייסן:</text>
      <text title="שמען קולי: ">להשמע לי (לתשמיש), וכי איש אשר הרגתיו לפצעי הוא נהרג, וכי אני פצעתיו מזיד שיהא הפצע קרוי על שמי, וילד אשר הרגתי לחבורתי נהרג, כלומר על ידי חבורתי, בתמיה, והלא שוגג אני ולא מזיד, לא זהו פצעי ולא זהו חבורתי. פצע, מכת חרב או חץ נברידור"א בלע"ז [פצע]:</text>
    </pasuk>
    <pasuk id="24">
      <text title="כי שבעתים יוקם קין: ">קין שהרג מזיד נתלה לו עד שבעה דורות, אני שהרגתי שוגג לא כל שכן שיתלה לי שביעיות הרבה:</text>
      <text title="שבעים ושבעה: ">לשון רבוי שביעיות אחז לו. כך דרש רבי תנחומא (אות יא). ומדרש בראשית רבה (כג ד) לא הרג למך כלום ונשיו פורשות ממנו משקיימו פריה ורביה, לפי שנגזרה גזרה לכלות זרעו של קין לאחר שבעה דורות, אמרו מה אנו יולדות לבהלה, למחר המבול בא ושוטף את הכל. והוא אומר להן וכי איש הרגתי לפצעי, וכי אני הרגתי את הבל שהיה איש בקומה וילד בשנים, שיהא זרעי כלה באותו עון, ומה קין שהרג נתלה לו שבעה דורות, אני שלא הרגתי לא כל שכן שיתלו לי שביעיות הרבה. וזהו קל וחומר של שטות, אם כן אין הקב"ה גובה את חובו ומקיים את דברו:</text>
    </pasuk>
    <pasuk id="25">
      <text title="וידע אדם וגו': ">בא לו למך אצל אדם הראשון וקבל על נשיו, אמר להן וכי עליכם לדקדק על גזירתו של מקום, אתם עשו מצותכם והוא יעשה את שלו. אמרו לו קשוט עצמך תחלה, והלא פרשת מאשתך זה מאה ושלשים שנה משנקנסה מיתה על ידך, מיד וידע אדם עוד וגו'. מהו עוד, ללמדך שנתוספה לו תאוה על תאותו:</text>
    </pasuk>
    <pasuk id="26">
      <text title="אז הוחל: ">(לשון חולין) לקרא את שמות האדם ואת שמות העצבים בשמו של הקב"ה לעשותן עבודה זרה ולקרותן אלהות:</text>
    </pasuk>
  </chapter>
  <chapter id="5">
    <pasuk id="1">
      <text title="זה ספר תולדות אדם: ">זו היא ספירת תולדות אדם, ומדרשי אגדה יש רבים:</text>
      <text title="ביום ברא וגו': ">מגיד שביום שנברא הוליד:</text>
    </pasuk>
    <pasuk id="3">
      <text title="שלשים ומאת שנה: ">עד כאן פירש מן האשה:          </text>
    </pasuk>
    <pasuk id="24">
      <text title="ויתהלך חנוך: ">צדיק היה וקל בדעתו לשוב להרשיע, לפיכך מיהר הקב"ה וסילקו והמיתו קודם זמנו [וזהו ששינה הכתוב במיתתו לכתוב ואיננו בעולם למלאות שנותיו:</text>
      <text title="כי לקח אותו: ">לפני זמנו] כמו (יחזקאל כד טז) הנני לוקח ממך את מחמד עיניך:   </text>
    </pasuk>
    <pasuk id="28">
      <text title="ויולד בן: ">שממנו נבנה העולם:</text>
    </pasuk>
    <pasuk id="29">
      <text title="זה ינחמנו: ">ינח ממנו את עצבון ידינו, עד שלא בא נח לא היה להם כלי מחרישה והוא הכין להם, והיתה הארץ מוציאה קוצים ודרדרים כשזורעים חטים, מקללתו של אדם הראשון, ובימי נח נחה, וזהו ינחמנו, ינח ממנו. ואם לא תפרשהו כך, אין טעם הלשון נופל על השם, ואתה צריך לקרות שמו מנחם:  </text>
    </pasuk>
    <pasuk id="32">
      <text title="בן חמש מאות שנה: ">אמר רבי יודן מה טעם כל הדורות הולידו למאה שנה וזה לחמש מאות, אמר הקב"ה אם רשעים הם יאבדו במים ורע לצדיק זה, ואם צדיקים הם אטריח עליו לעשות תיבות הרבה, כבש את מעיינו ולא הוליד עד שהיה בן חמש מאות שנה, כדי שלא יהא יפת הגדול שבבניו ראוי לעונשין לפני המבול דכתיב (ישעיה סה כ) כי הנער בן מאה שנה ימות, וראוי לעונש לעתיד, וכן לפני מתן תורה:</text>
      <text title="את שם ואת חם ואת יפת: ">והלא יפת הוא הגדול, אלא בתחלה אתה דורש את שם שהוא צדיק, ונולד כשהוא מהול, ושאברהם יצא ממנו וכו':</text>
    </pasuk>
  </chapter>
  <chapter id="6">
    <pasuk id="2">
      <text title="בני הא-להים: ">בני השרים והשופטים. (דבר אחר בני הא-להים הם השרים ההולכים בשליחותו של מקום, אף הם היו מתערבים בהם). כל א-להים שבמקרא לשון מרות, וזה יוכיח (שמות ד טז) ואתה תהיה לו לא-להים, (שם ז א) ראה נתתיך א-להים:</text>
      <text title="כי טבת הנה: ">אמר רבי יודן טבת כתיב, כשהיו מטיבין אותה מקושטת ליכנס לחופה, היה גדול נכנס ובועלה תחלה:</text>
      <text title="מכל אשר בחרו: ">אף בעולת בעל, אף הזכר והבהמה:</text>
    </pasuk>
    <pasuk id="3">
      <text title="לא ידון רוחי באדם: ">לא יתרעם ויריב רוחי עלי בשביל האדם:</text>
      <text title="לעולם: ">לאורך ימים, הנה רוחי נדון בקרבי אם להשחית ואם לרחם, לא יהיה מדון זה ברוחי לעולם, כלומר לאורך ימים:</text>
      <text title="בשגם הוא בשר: ">כמו בשגם, כלומר בשביל שגם זאת בו שהוא בשר, ואף על פי כן אינו נכנע לפני, ומה אם יהיה אש או דבר קשה, כיוצא בו (שופטים ה ז) עד שקמתי דבורה, כמו שקמתי. וכן (שם ו יז) שאתה מדבר עמי, כמו שאתה, אף בשגם כמו בשגם:</text>
      <text title="והיו ימיו וגו': ">עד מאה ועשרים שנה אאריך להם אפי ואם לא ישובו אביא עליהם מבול. ואם תאמר משנולד יפת עד המבול אינו אלא מאה שנה, אין מוקדם ומאוחר בתורה, כבר היתה הגזירה גזורה עשרים שנה קודם שהוליד נח תולדות, וכן מצינו בסדר עולם (פרק כח). יש מדרשי אגדה רבים בלא ידון, אבל זה הוא צחצוח פשוטו:</text>
    </pasuk>
    <pasuk id="4">
      <text title="הנפלים: ">על שם שנפלו והפילו את העולם, ובלשון עברית לשון ענקים הוא:</text>
      <text title="בימים ההם: ">בימי דור אנוש ובני קין:</text>
      <text title="וגם אחרי כן: ">אף על פי שראו באבדן של דור אנוש שעלה אוקיינוס והציף שליש העולם, לא נכנע דור המבול ללמוד מהם:</text>
      <text title="אשר יבאו: ">היו יולדות ענקים כמותם:</text>
      <text title="הגבורים: ">למרוד במקום:</text>
      <text title="אנשי השם: ">אותן שנקבו בשמות עירד, מחויאל, מתושאל, שנקראו על שם אבדן שנמוחו והותשו. דבר אחר אנשי שממון, ששממו את העולם:</text>
    </pasuk>
    <pasuk id="6">
      <text title="וינחם ה' כי עשה: ">נחמה היתה לפניו שבראו בתחתונים, שאלו היה מן העליונים היה ממרידן:</text>
      <text title="ויתעצב: ">האדם:</text>
      <text title="אל לבו: ">של מקום, עלה במחשבתו של מקום להעציבו, זהו תרגום אונקלוס. דבר אחר וינחם, נהפכה מחשבתו של מקום ממדת רחמים למדת הדין, עלה במחשבה לפניו מה לעשות באדם שעשה בארץ, וכן כל לשון ניחום שבמקרא לשון נמלך מה לעשות (במדבר כג יט) ובן אדם ויתנחם, (דברים לב לו) ועל עבדיו יתנחם, (שמות לב יד) וינחם ה' על הרעה, (שמואל א' טו יא) נחמתי כי המלכתי, כולם לשון מחשבה אחרת הם:</text>
      <text title="ויתעצב אל לבו: ">נתאבל על אבדן מעשה ידיו, כמו (ש"ב יט ג) נעצב המלך על בנו. וזו כתבתי לתשובת המינים, גוי אחד שאל את רבי יהושע בן קרחה, אמר לו אין אתם מודים שהקב"ה רואה את הנולד, אמר לו הן. אמר לו והא כתיב ויתעצב אל לבו, אמר לו נולד לך בן זכר מימיך, אמר לו הן. אמר לו ומה עשית, אמר לו שמחתי ושימחתי את הכל. אמר לו ולא היית יודע שסופו למות, אמר לו בשעת חדותא חדותא, בשעת אבלא אבלא. אמר לו כך מעשה הקב"ה, אף על פי שגלוי לפניו שסופן לחטוא ולאבדן לא נמנע מלבראן בשביל הצדיקים העתידים לעמוד מהם:</text>
    </pasuk>
    <pasuk id="7">
      <text title="ויאמר ה' אמחה את האדם: ">הוא עפר ואביא עליו מים ואמחה אותו, לכך נאמר לשון מחוי:</text>
      <text title="מאדם עד בהמה: ">אף הם השחיתו דרכם. דבר אחר הכל נברא בשביל אדם, וכיון שהוא כלה מה צורך באלו:</text>
      <text title="כי נחמתי כי עשיתים: ">חשבתי מה לעשות להם על אשר עשיתים:</text>
    </pasuk>
    <pasuk id="9">
      <text title="אלה תולדות נח נח איש צדיק: ">הואיל והזכירו ספר בשבחו, שנאמר (משלי י ז) זכר צדיק לברכה. דבר אחר ללמדך, שעיקר תולדותיהם של צדיקים מעשים טובים:</text>
      <text title="בדורותיו: ">יש מרבותינו דורשים אותו לשבח, כל שכן שאלו היה בדור צדיקים היה צדיק יותר, ויש שדורשים אותו לגנאי, לפי דורו היה צדיק, ואלו היה בדורו של אברהם לא היה נחשב לכלום:</text>
      <text title="את האלה ים התהלך נח: ">ובאברהם הוא אומר (יז א) התהלך לפני, (כד מ) אשר התהלכתי לפניו, נח היה צריך סעד לתומכו, אבל אברהם היה מתחזק ומהלך בצדקו מאליו:</text>
      <text title="התהלך: ">לשון עבר, וזהו שמושו של למד בלשון כבד, משמשת להבא ולשעבר בלשון אחד, (שם יג יז) קום התהלך להבא, התהלך נח, לשעבר, (ש"א יב יט) התפלל בעד עבדיך להבא, (מלכים א ח מב) ובא והתפלל אל הבית הזה, לשון עבר, אלא שהוי"ו שבראשו הופכו להבא:</text>
    </pasuk>
    <pasuk id="11">
      <text title="ותשחת: ">לשון ערוה ועבודה זרה, כמו (דברים ד טז) פן תשחיתון, כי השחית כל בשר וגו':</text>
      <text title="ותמלא הארץ חמס: ">גזל:</text>
    </pasuk>
    <pasuk id="12">
      <text title="כי השחית כל בשר: ">אפילו בהמה חיה ועוף נזקקין לשאינן מינן:</text>
    </pasuk>
    <pasuk id="13">
      <text title="קץ כל בשר: ">כל מקום שאתה מוצא זנות ועבודה זרה, אנדרלמוסיא באה לעולם והורגת טובים ורעים:</text>
      <text title="כי מלאה הארץ חמס: ">לא נחתם גזר דינם אלא על הגזל:</text>
      <text title="את הארץ: ">כמו מן הארץ, ודומה לו (שמות ט כט) כצאתי את העיר, מן העיר, (מ"א טו כג) חלה את רגליו, מן רגליו. דבר אחר את הארץ עם הארץ, שאף שלשה טפחים של עומק המחרישה נמוחו ונטשטשו:</text>
    </pasuk>
    <pasuk id="14">
      <text title="עשה לך תבת: ">הרבה ריוח והצלה לפניו, ולמה הטריחו בבנין זה, כדי שיראוהו אנשי דור המבול עוסק בה מאה ועשרים שנה ושואלין אותו מה זאת לך, והוא אומר להם עתיד הקב"ה להביא מבול לעולם, אולי ישובו:</text>
      <text title="עצי גפר: ">כך שמו. ולמה ממין זה על שם גפרית, שנגזר עליהם להמחות בו:</text>
      <text title="קנים: ">מדורים מדורים לכל בהמה וחיה:</text>
      <text title="בכפר: ">זפת בלשון ארמי. ומצינו בתלמוד כופרא. בתיבתו של משה, על ידי שהיו המים תשים, דיה בחומר מבפנים וזפת מבחוץ, ועוד כדי שלא יריח אותו צדיק ריח רע של זפת, אבל כאן מפני חוזק המים זפתה מבית ומבחוץ:</text>
    </pasuk>
    <pasuk id="16">
      <text title="צהר: ">יש אומרים חלון, ויש אומרים אבן טובה המאירה להם:</text>
      <text title="ואל אמה תכלנה מלמעלה: ">כסויה משופע ועולה עד שהוא קצר מלמעלה ועומד על אמה, כדי שיזובו המים למטה:</text>
      <text title="בצדה תשים: ">שלא יפלו הגשמים בה:</text>
      <text title="תחתים שנים ושלשים: ">שלש עליות זו על גב זו, עליונים לאדם, אמצעים למדור בהמה תחתיים לזבל:</text>
    </pasuk>
    <pasuk id="17">
      <text title="ואני הנני מביא: ">הנני מוכן להסכים עם אותם שזרזוני ואמרו לפני כבר (תהלים ח ה) מה אנוש כי תזכרנו:</text>
      <text title="מבול: ">שבלה את הכל, שבלבל את הכל, שהוביל את הכל מן הגבוה לנמוך, וזהו לשון אונקלוס שתרגם טופנא, שהציף את הכל והביאם לבבל שהיא עמוקה, לכך נקראת שנער שננערו שם כל מתי מבול:</text>
    </pasuk>
    <pasuk id="18">
      <text title="והקמותי את בריתי: ">ברית היה צריך על הפירות שלא ירקבו ויעפשו, ושלא יהרגוהו רשעים שבדור:</text>
      <text title="אתה ובניך ואשתך: ">האנשים לבד והנשים לבד, מכאן שנאסרו בתשמיש המטה:</text>
    </pasuk>
    <pasuk id="19">
      <text title="ומכל החי: ">אפילו שדים:</text>
      <text title="שנים מכל: ">מן הפחות שבהם לא פחתו משנים, אחד זכר ואחד נקבה:</text>
    </pasuk>
    <pasuk id="20">
      <text title="מהעוף למינהו: ">אותן שדבקו במיניהם ולא השחיתו דרכם, ומאליהם באו, וכל שהתיבה קולטתו הכניס בה:</text>
    </pasuk>
    <pasuk id="22">
      <text title="ויעש נח: ">זה בנין התיבה:</text>
    </pasuk>
  </chapter>
  <chapter id="7">
    <pasuk id="1">
      <text title="כי אותך ראיתי צדיק: ">ולא נאמר צדיק תמים. מכאן שאומרים מקצת שבחו של אדם בפניו וכולו שלא בפניו:</text>
    </pasuk>
    <pasuk id="2">
      <text title="הטהורה: ">העתידה להיות טהורה לישראל, למדנו שלמד נח תורה:</text>
      <text title="שבעה שבעה: ">כדי שיקריב מהם קרבן בצאתו:</text>
    </pasuk>
    <pasuk id="3">
      <text title="גם מעוף השמים וגו': ">בטהורים הכתוב מדבר. וילמד סתום מן המפורש:</text>
    </pasuk>
    <pasuk id="4">
      <text title="כי לימים עוד שבעה: ">אלו שבעת ימי אבלו של מתושלח הצדיק שחס הקב"ה על כבודו ועכב את הפורענות. צא וחשוב שנותיו של מתושלח ותמצא שהם כלים בשנת שש מאות שנה לחיי נח:</text>
      <text title="כי לימים עוד: ">מהו עוד, זמן אחר זמן, זה נוסף על מאה ועשרים שנה:</text>
      <text title="ארבעים יום: ">כנגד יצירת הולד שקלקלו להטריח ליוצרם לצור צורת ממזרים:</text>
    </pasuk>
    <pasuk id="5">
      <text title="ויעש נח: ">זה ביאתו לתיבה:</text>
    </pasuk>
    <pasuk id="7">
      <text title="נח ובניו: ">האנשים לבד והנשים לבד, לפי שנאסרו בתשמיש המטה, מפני שהעולם היה שרוי בצער:</text>
      <text title="מפני מי המבול: ">אף נח מקטני אמנה היה, מאמין ואינו מאמין שיבא המבול ולא נכנס לתיבה עד שדחקוהו המים:</text>
    </pasuk>
    <pasuk id="9">
      <text title="באו אל נח: ">מאליהן:</text>
      <text title="שנים שנים: ">כלם הושוו במנין זה, מן הפחות היו שנים:</text>
    </pasuk>
    <pasuk id="11">
      <text title="בחדש השני: ">רבי אליעזר אומר זה מרחשון, רבי יהושע אומר זה אייר:</text>
      <text title="נבקעו: ">להוציא מימיהן:</text>
      <text title="תהום רבה: ">מדה כנגד מדה, הם חטאו ברבה רעת האדם (בראשית ו ה) ולקו בתהום רבה:</text>
    </pasuk>
    <pasuk id="12">
      <text title="ויהי הגשם על הארץ: ">ולהלן הוא אומר (פסוק יז) ויהי המבול, אלא כשהורידן, הורידן ברחמים שאם יחזרו יהיו גשמי ברכה, וכשלא חזרו היו למבול:</text>
      <text title="ארבעים יום וגו': ">אין יום ראשון מן המנין לפי שאין לילו עמו, שהרי כתיב ביום הזה נבקעו כל מעינות, נמצאו ארבעים יום כלים בכ"ח בכסליו, לרבי אליעזר שהחדשים נמנין כסדרן אחד מלא ואחד חסר, הרי שנים עשר ממרחשון ועשרים ושמונה מכסליו:</text>
    </pasuk>
    <pasuk id="13">
      <text title="בעצם היום הזה: ">למדך הכתוב שהיו בני דורו אומרים אילו אנו רואים אותו נכנס לתיבה אנו שוברין אותה והורגין אותו, אמר הקב"ה אני מכניסו לעיני כלם ונראה דבר מי יקום:</text>
    </pasuk>
    <pasuk id="14">
      <text title="צפור כל כנף: ">דבוק הוא, צפור של כל מין כנף, לרבות חגבים (כנף לשון נוצה כמו (ויקרא א יז) ושסע אותו בכנפיו שאפילו נוצתה עולה, אף כאן צפור כל מין מראית נוצה):</text>
    </pasuk>
    <pasuk id="16">
      <text title="ויסגור ה' בעדו: ">הגין עליו שלא ישברוה, הקיף התיבה דובים ואריות והיו הורגים בהם. ופשוטו של מקרא סגר כנגדו מן המים וכן כל בעד שבמקרא לשון כנגד הוא (בראשית כ יח) בעד כל רחם, (מ"ב ד ד) בעדך ובעד בניך, (איוב ב ד) עור בעד עור, (תהלים ג ד) מגן בעדי, (ש"א יב יט) התפלל בעד עבדיך, כנגד עבדיך:</text>
    </pasuk>
    <pasuk id="17">
      <text title="ותרם מעל הארץ: ">משוקעת היתה במים אחת עשרה אמה כספינה טעונה המשוקעת מקצתה במים ומקראות שלפנינו יוכיחו:</text>
    </pasuk>
    <pasuk id="18">
      <text title="ויגברו: ">מאליהן:</text>
    </pasuk>
    <pasuk id="20">
      <text title="חמש עשרה אמה מלמעלה: ">למעלה של כל גובה כל ההרים לאחר שהושוו המים לראשי ההרים:</text>
    </pasuk>
    <pasuk id="22">
      <text title="נשמת רוח חיים: ">נשימה של רוח חיים:</text>
      <text title="אשר בחרבה: ">ולא דגים שבים:</text>
    </pasuk>
    <pasuk id="23">
      <text title="וימח: ">לשון ויפעל הוא ואינו לשון ויפעל והוא מגזרת ויפן ויבן. כל תיבה שסופה ה"א כגון בנה, מחה, קנה, כשהוא נותן וי"ו יו"ד בראשה נקוד בחירק תחת היו"ד:</text>
      <text title="אך נח: ">לבד נח, זהו פשוטו. ומדרש אגדה היה גונח וכוהה דם מטורח הבהמות והחיות. ויש אומרים שאיחר מזונות לארי והכישו, ועליו נאמר (משלי יא לא) הן צדיק בארץ ישולם:</text>
    </pasuk>
  </chapter>
  <chapter id="8">
    <pasuk id="1">
      <text title="ויזכור א-להים: ">זה השם מדת הדין הוא, ונהפכה למדת רחמים על ידי תפלת הצדיקים, ורשעתן של רשעים הופכת מדת רחמים למדת הדין, שנאמר (בראשית ו ה) וירא ה' כי רבה רעת האדם וגו' ויאמר ה' אמחה, והוא שם מדת רחמים:</text>
      <text title="ויזכור א-להים את נח וגו': ">מה זכר להם לבהמות, זכות שלא השחיתו דרכם קודם לכן ושלא שמשו בתיבה:</text>
      <text title="ויעבר א-להים רוח: ">רוח תנחומין והנחה עברה לפניו:</text>
      <text title="על הארץ: ">על עסקי הארץ:</text>
      <text title="וישכו: ">כמו (אסתר ב א) כשוך חמת המלך לשון הנחת חמה:</text>
    </pasuk>
    <pasuk id="2">
      <text title="ויסכרו מעינות: ">כשנפתחו כתיב (ז יא) כל מעינות, וכאן אין כתיב כל, לפי שנשתיירו מהם אותן שיש בהם צורך לעולם, כגון חמי טבריא וכיוצא בהם:</text>
      <text title="ויכלא: ">וימנע, כמו (תהלים מ יב) לא תכלא רחמיך, (בראשית כג ו) לא יכלה ממך:</text>
    </pasuk>
    <pasuk id="3">
      <text title="מקצה חמשים ומאת יום: ">התחילו לחסור, והוא אחד בסיון. כיצד בעשרים ושבעה בכסליו פסקו הגשמים הרי שלשה מכסליו ועשרים ותשעה מטבת הרי שלושים ושתים, ושבט ואדר וניסן ואייר מאה ושמונה עשר הרי מאה וחמשים:</text>
    </pasuk>
    <pasuk id="4">
      <text title="בחדש השביעי: ">סיון והוא שביעי לכסליו שבו פסקו הגשמים:</text>
      <text title="בשבעה עשר יום: ">מכאן אתה למד שהיתה התיבה משוקעת במים אחת עשרה אמה, שהרי כתיב (פסוק ה) בעשירי באחד לחדש נראו ראשי ההרים, זה אב שהוא עשירי (למרחשון) לירידת גשמים והם היו גבוהים על ההרים חמש עשרה אמה וחסרו מיום אחד בסיון עד אחד באב חמש עשרה אמה לששים יום, הרי אמה לארבעה ימים, נמצא שבששה עשר בסיון לא חסרו אלא ארבע אמות, ונחה התיבה ליום המחרת, למדת שהיתה משוקעת אחת עשרה אמה במים שעל ראשי ההרים:</text>
    </pasuk>
    <pasuk id="5">
      <text title="בעשירי נראו ראשי ההרים: ">זה אב, שהוא עשירי למרחשון שהתחיל הגשם. ואם תאמר הוא אלול ועשירי לכסליו שפסק הגשם, כשם שאתה אומר בחדש השביעי סיון והוא שביעי להפסקה. אי אפשר לומר כן, על כרחך שביעי אי אתה מונה אלא להפסקה, שהרי לא כלו ארבעים יום של ירידת גשמים ומאה וחמשים של תגבורת המים עד אחד בסיון, ואם אתה אומר שביעי לירידה אין זה סיון והעשירי אי אפשר למנות אלא לירידה, שאם אתה אומר להפסקה והוא אלול, אי אתה מוצא בראשון באחד לחדש חרבו המים מעל הארץ, שהרי מקץ ארבעים משנראו ראשי ההרים שלח את העורב, ועשרים ואחד יום הוחיל בשליחות היונה, הרי ששים יום משנראו ראשי ההרים עד שחרבו פני האדמה, ואם תאמר באלול נראו, נמצא שחרבו במרחשון, והוא קורא אותו ראשון ואין זה אלא תשרי, שהוא ראשון לבריאת עולם, ולרבי יהושע הוא ניסן:</text>
    </pasuk>
    <pasuk id="6">
      <text title="מקץ ארבעים יום: ">משנראו ראשי ההרים:</text>
      <text title="את חלון התיבה אשר עשה: ">לצהר, ולא זה פתח התיבה העשוי לביאה ויציאה:</text>
    </pasuk>
    <pasuk id="7">
      <text title="יצוא ושוב: ">הולך ומקיף סביבות התיבה ולא הלך בשליחותו שהיה חושדו על בת זוגו, כמו ששנינו באגדת חלק (סנהדרין קח ב):</text>
      <text title="עד יבשת המים: ">פשוטו כמשמעו. אבל מדרש אגדה מוכן היה העורב לשליחות אחרת בעצירת גשמים בימי אליהו, שנאמר (מלכים א' יז ו) והעורבים מביאים לו לחם ובשר:</text>
    </pasuk>
    <pasuk id="8">
      <text title="וישלח את היונה: ">לסוף שבעה ימים שהרי כתיב ויחל עוד שבעה ימים אחרים, מכלל זה אתה למד שאף בראשונה הוחיל שבעה ימים:</text>
      <text title="וישלח: ">אין זה לשון שליחות אלא לשון שלוח, שלחה ללכת לדרכה, ובזו יראה אם קלו המים שאם תמצא מנוח לא תשוב אליו:</text>
    </pasuk>
    <pasuk id="10">
      <text title="ויחל: ">לשון המתנה, וכן (איוב כט כא) לי שמעו ויחלו, והרבה יש במקרא:</text>
    </pasuk>
    <pasuk id="11">
      <text title="טרף בפיה: ">אומר אני שזכר היה לכן קוראו פעמים לשון זכר ופעמים לשון נקבה, לפי שכל יונה שבמקרא לשון נקבה, כמו (שה"ש ה יב) כיונים על אפיקי מים רוחצות, (יחזקאל ז טז) כיוני הגאיות כולם הומות, וכמו (הושע ז יא) כיונה פותה:</text>
      <text title="טרף: ">חטף, ומדרש אגדה לשון מזון, ודרשו בפיה, לשון מאמר, אמרה יהיו מזונותי מרורין כזית בידו של הקב"ה ולא מתוקין כדבש בידי בשר ודם:</text>
    </pasuk>
    <pasuk id="12">
      <text title="וייחל: ">הוא לשון ויחל, אלא שזה לשון ויפעל וזה לשון ויתפעל. ויחל וימתין, וייחל ויתמתן:</text>
    </pasuk>
    <pasuk id="13">
      <text title="בראשון: ">לרבי אליעזר הוא תשרי, ולרבי יהושע הוא ניסן:</text>
      <text title="חרבו: ">נעשה כמין טיט, שקרמו פניה של מעלה:</text>
    </pasuk>
    <pasuk id="14">
      <text title="בשבעה ועשרים: ">וירידתן בחדש השני בי"ז, אלו אחד עשר ימים שהחמה יתירה על הלבנה, שמשפט דור המבול שנה תמימה היה:</text>
      <text title="יבשה: ">נעשה גריד כהלכתה:</text>
    </pasuk>
    <pasuk id="16">
      <text title="אתה ואשתך וגו': ">איש ואשתו, כאן התיר להם תשמיש המטה:</text>
    </pasuk>
    <pasuk id="17">
      <text title="הוצא: ">הוצא כתיב היצא קרי. היצא, אמור להם שיצאו. הוצא, אם אינם רוצים לצאת הוציאם אתה:</text>
      <text title="ושרצו בארץ: ">ולא בתיבה, מגיד שאף הבהמה והעוף נאסרו בתשמיש:</text>
    </pasuk>
    <pasuk id="19">
      <text title="למשפחתיהם: ">קבלו עליהם על מנת לידבק במינן:</text>
    </pasuk>
    <pasuk id="20">
      <text title="מכל הבהמה הטהורה: ">אמר לא צוה לי הקב"ה להכניס מאלו שבעה שבעה אלא כדי להקריב קרבן מהם:</text>
    </pasuk>
    <pasuk id="21">
      <text title="מנעריו: ">מנעריו כתיב משננער לצאת ממעי אמו ניתן בו יצר הרע:</text>
      <text title="לא אסף. ולא אסף: ">כפל הדבר לשבועה, הוא שכתוב (ישעיהו נד ט) אשר נשבעתי מעבור מי נח, ולא מצינו בה שבועה אלא זו שכפל דבריו והיא שבועה, וכן דרשו חכמים במסכת שבועות (לו א):</text>
    </pasuk>
    <pasuk id="22">
      <text title="עוד כל ימי הארץ וגו' לא ישבתו: ">שש עתים הללו שני חדשים לכל אחד ואחד, כמו ששנינו חצי תשרי ומרחשון וחצי כסליו זרע, חצי כסליו וטבת וחצי שבט קור וכו'. (עוד כל ימי, כלומר תמיד, כמו (במדבר יט יג) עוד טומאתו בו):</text>
      <text title="קור: ">קשה מחורף:</text>
      <text title="חורף: ">עת זרע שעורים וקטניות החריפין להתבשל מהר. הוא חצי שבט ואדר וחצי ניסן:</text>
      <text title="קציר: ">חצי ניסן ואייר וחצי סיון:</text>
      <text title="קיץ: ">חצי סיון תמוז וחצי אב, הוא זמן לקיטת תאנים וזמן שמייבשים אותן בשדות, ושמו קיץ כמו (שמואל ב טז ב) והלחם והקיץ לאכול הנערים:</text>
      <text title="חום: ">הוא סוף ימות החמה חצי אב ואלול וחצי תשרי, שהעולם חם ביותר, כמו ששנינו במסכת יומא (כט א) שלהי קייטא קשי מקייטא:</text>
      <text title="ויום ולילה לא ישבתו: ">מכלל ששבתו כל ימות המבול, שלא שמשו המזלות ולא ניכר בין יום ובין לילה:</text>
      <text title="לא ישבתו: ">לא יפסקו כל אלה מלהתנהג כסדרן:</text>
    </pasuk>
  </chapter>
  <chapter id="9">
    <pasuk id="2">
      <text title="וחתכם: ">ואימתכם כמו (איוב ו כא) תראו חתת. ואגדה לשון חיות שכל זמן שהתינוק בן יומו חי אין אתה צריך לשומרו מן העכברים, עוג מלך הבשן מת, צריך לשומרו מן העכברים, שנאמר ומוראכם וחתכם יהיה, אימתי יהיה מוראכם על החיות, כל זמן שאתם חיים:</text>
    </pasuk>
    <pasuk id="3">
      <text title="לכם יהיה לאכלה: ">שלא הרשיתי לאדם הראשון לאכול בשר אלא ירק עשב, ולכם כירק עשב שהפקרתי לאדם הראשון, נתתי לכם את כל:</text>
    </pasuk>
    <pasuk id="4">
      <text title="בשר בנפשו: ">אסר להם אבר מן החי, כלומר כל זמן שנפשו בו לא תאכלו הבשר:</text>
      <text title="בנפשו דמו: ">בעוד נפשו בו:</text>
      <text title="בשר בנפשו לא תאכלו: ">הרי אבר מן החי ואף בנפשו דמו לא תאכלו, הרי דם מן החי:</text>
    </pasuk>
    <pasuk id="5">
      <text title="ואך את דמכם: ">אף על פי שהתרתי לכם נטילת נשמה בבהמה, את דמכם אדרוש מהשופך דם עצמו:</text>
      <text title="לנפשותיכם: ">אף החונק עצמו אף על פי שלא יצא ממנו דם:</text>
      <text title="מיד כל חיה: ">לפי שחטאו דור המבול והופקרו למאכל חיות רעות לשלוט בהן, שנאמר (תהלים מט יג) נמשל כבהמות נדמו, לפיכך הוצרך להזהיר עליהן את החיות:</text>
      <text title="ומיד האדם: ">מיד ההורג במזיד ואין עדים אני אדרוש:</text>
      <text title="מיד איש אחיו: ">מיד שהוא אוהב לו כאח והרגו שוגג, אני אדרוש, אם לא יגלה ויבקש על עונו לימחל, שאף השוגג צריך כפרה, ואם אין עדים לחייבו גלות והוא אינו נכנע, הקדוש ברוך הוא דורש ממנו. כמו שדרשו רבותינו ז"ל והא-להים אנה לידו במסכת מכות (י ב) הקדוש ברוך הוא מזמנן לפונדק אחד וכו':</text>
    </pasuk>
    <pasuk id="6">
      <text title="באדם דמו ישפך: ">אם יש עדים המיתוהו אתם, למה, כי בצלם א-להים וגו':</text>
      <text title="עשה את האדם: ">זה מקרא חסר, וצריך להיות עשה העושה את האדם, וכן הרבה במקרא:</text>
    </pasuk>
    <pasuk id="7">
      <text title="ואתם פרו ורבו: ">לפי פשוטו הראשונה לברכה, וכאן לצווי. ולפי מדרשו להקיש מי שאינו עוסק בפריה ורביה לשופך דמים:</text>
    </pasuk>
    <pasuk id="9">
      <text title="ואני הנני: ">מסכים אני עמך, שהיה נח דואג לעסוק בפריה ורביה עד שהבטיחו הקדוש ברוך הוא שלא לשחת את העולם עוד, וכן עשה. ובאחרונה אמר לו הנני מסכים לעשות קיום וחזוק ברית להבטחתי, ואתן לך אות:</text>
    </pasuk>
    <pasuk id="10">
      <text title="חית הארץ אתכם: ">הם המתהלכים עם הבריות:</text>
      <text title="מכל יוצאי התבה: ">להביא שקצים ורמשים:</text>
      <text title="לכל חית הארץ: ">להביא המזיקין שאינן בכלל החיה אשר אתכם, שאין הילוכן עם הבריות:</text>
    </pasuk>
    <pasuk id="11">
      <text title="והקימותי: ">אעשה קיום לבריתי, ומהו קיומו, את הקשת כמו שמסיים והולך:</text>
    </pasuk>
    <pasuk id="12">
      <text title="לדרת עולם: ">נכתב חסר, שיש דורות שלא הוצרכו לאות לפי שצדיקים גמורים היו, כמו דורו של חזקיהו מלך יהודה, ודורו של רבי שמעון בן יוחאי:</text>
    </pasuk>
    <pasuk id="14">
      <text title="בענני ענן: ">כשתעלה במחשבה לפני להביא חשך ואבדון לעולם:</text>
    </pasuk>
    <pasuk id="16">
      <text title="בין א-להים ובין כל נפש חיה: ">בין מדת הדין של מעלה וביניכם שהיה לו לכתוב וביני ובין כל נפש חיה. אלא זהו מדרשו כשתבא מדת הדין לקטרג עליכם (לחייב אתכם) אני רואה את האות ונזכר:</text>
    </pasuk>
    <pasuk id="17">
      <text title="זאת אות הברית: ">הראהו הקשת ואמר לו הרי האות שאמרתי:</text>
    </pasuk>
    <pasuk id="18">
      <text title="וחם הוא אבי כנען: ">למה הוצרך לומר כאן, לפי שהפרשה עסוקה ובאה בשכרותו של נח שקלקל בה חם, ועל ידו נתקלל כנען, ועדיין לא כתב תולדות חם, ולא ידענו שכנען בנו, לפיכך הוצרך לומר כאן וחם הוא אבי כנען:</text>
    </pasuk>
    <pasuk id="20">
      <text title="ויחל: ">עשה עצמו חולין, שהיה לו לעסוק תחלה בנטיעה אחרת:</text>
      <text title="איש האדמה: ">אדוני האדמה, כמו (רות א ג) איש נעמי:</text>
      <text title="ויטע כרם: ">כשנכנס לתיבה הכניס עמו זמורות ויחורי תאנים:</text>
    </pasuk>
    <pasuk id="21">
      <text title="אהלו: ">אהלה כתיב רמז לעשרת שבטים שנקראו על שם שומרון שנקראת אהלה, שגלו על עסקי היין, שנאמר (עמוס ו ו) השותים במזרקי יין:</text>
      <text title="ויתגל: ">לשון ויתפעל:</text>
    </pasuk>
    <pasuk id="22">
      <text title="וירא חם אבי כנען: ">יש מרבותינו אומרים כנען ראה והגיד לאביו לכך הוזכר על הדבר ונתקלל:</text>
      <text title="וירא את ערות אביו: ">יש אומרים סרסו ויש אומרים רבעו:</text>
    </pasuk>
    <pasuk id="23">
      <text title="ויקח שם ויפת: ">אין כתיב כאן ויקחו אלא ויקח, לימד על שם שנתאמץ במצוה יותר מיפת, לכך זכו בניו לטלית של ציצית, ויפת זכה לקבורה לבניו, שנאמר (יחזקאל לט יא) אתן לגוג מקום שם קבר. וחם שבזה את אביו נאמר בזרעו (ישעיה כ ד) כן ינהג מלך אשור את שבי מצרים ואת גלות כוש נערים וזקנים ערום ויחף וחשופי שת וגו':</text>
      <text title="ופניהם אחורנית: ">למה נאמר פעם שניה, מלמד שכשקרבו אצלו והוצרכו להפוך עצמם לכסותו, הפכו פניהם אחורנית:</text>
    </pasuk>
    <pasuk id="24">
      <text title="בנו הקטן: ">הפסול והבזוי, כמו (ירמיה מט טו) הנה קטן נתתיך בגוים בזוי באדם:</text>
    </pasuk>
    <pasuk id="25">
      <text title="ארור כנען: ">אתה גרמת לי שלא אוליד בן רביעי אחר לשמשני, ארור בנך רביעי להיות משמש את זרעם של אלו הגדולים, שהוטל עליהם טורח עבודתי מעתה. ומה ראה חם שסרסו, אמר להם לאחיו אדם הראשון שני בנים היו לו, והרג זה את זה בשביל ירושת העולם ואבינו יש לו שלשה בנים ועודנו מבקש בן רביעי:</text>
    </pasuk>
    <pasuk id="26">
      <text title="ברוך ה' אלהי שם: ">שעתיד לשמור הבטחתו לזרעו לתת להם את ארץ כנען:</text>
      <text title="ויהי כנען עבד למו: ">למס עובד:</text>
    </pasuk>
    <pasuk id="27">
      <text title="יפת א-להים ליפת: ">מתורגם יפתי ירחיב:</text>
      <text title="וישכון באהלי שם: ">ישרה שכינתו בישראל. ומדרש חכמים אף על פי שיפת א-להים ליפת, שבנה כורש שהיה מבני יפת בית שני, לא שרתה בו שכינה. והיכן שרתה, במקדש ראשון שבנה שלמה שהיה מבני שם:</text>
      <text title="ויהי כנען עבד למו: ">אף משיגלו בני שם, ימכרו להם עבדים מבני כנען:  </text>
    </pasuk>
  </chapter>
  <chapter id="10">
    <pasuk id="2">
      <text title="ותירס: ">זו פרס:   </text>
    </pasuk>
    <pasuk id="8">
      <text title="להיות גבור: ">להמריד כל העולם על הקב"ה בעצת דור הפלגה:</text>
    </pasuk>
    <pasuk id="9">
      <text title="גבור ציד: ">צד דעתן של בריות בפיו ומטען למרוד במקום:</text>
      <text title="לפני ה': ">מתכוין להקניטו על פניו:</text>
      <text title="על כן יאמר כנמרד: ">על כל אדם מרשיע בעזות פנים, יודע רבונו ומתכוין למרוד בו, יאמר זה כנמרוד גבור ציד:</text>
    </pasuk>
    <pasuk id="11">
      <text title="מן הארץ וגו': ">כיון שראה אשור את בניו שומעין לנמרוד ומורדין במקום לבנות המגדל, יצא מתוכם:</text>
    </pasuk>
    <pasuk id="12">
      <text title="העיר הגדולה: ">היא נינוה שנאמר (יונה ג ג) ונינוה היתה עיר גדולה לא-להים:</text>
    </pasuk>
    <pasuk id="13">
      <text title="להבים: ">שפניהם דומים ללהב:</text>
    </pasuk>
    <pasuk id="14">
      <text title="ואת פתרוסים ואת כסלוחים אשר יצאו משם פלשתים: ">משניהם יצאו, שהיו פתרוסים וכסלוחים מחליפין משכב נשותיהם אלו לאלו, ויצאו מהם פלשתים:  </text>
    </pasuk>
    <pasuk id="18">
      <text title="ואחר נפצו: ">מאלו נפוצו משפחות הרבה:</text>
    </pasuk>
    <pasuk id="19">
      <text title="גבול הכנעני: ">סוף ארצו. כל גבול שבמקרא לשון סוף וקצה:</text>
      <text title="באכה: ">שם דבר. ולי נראה כאדם האומר לחבירו גבול זה מגיע עד אשר תבא לגבול פלוני:</text>
    </pasuk>
    <pasuk id="20">
      <text title="ללשונותם בארצותם: ">אף על פי שנחלקו ללשונות וארצות, כולם בני חם הם:</text>
    </pasuk>
    <pasuk id="21">
      <text title="אבי כל בני עבר: ">הנהר היה שם:</text>
      <text title="אחי יפת הגדול: ">איני יודע אם יפת הגדול אם שם, כשהוא אומר (להלן יא י) שם בן מאת שנה וגו' שנתים אחר המבול, הוי אומר יפת הגדול, שהרי בן חמש מאות שנה היה נח כשהתחיל להוליד, והמבול היה בשנת שש מאות שנה לנח, נמצא שהגדול בבניו היה בן מאה שנה, ושם לא הגיע למאה שנה עד שנתים אחר המבול:</text>
      <text title="אחי יפת: ">ולא אחי חם, שאלו שניהם כבדו את אביהם, וזה בזהו:  </text>
    </pasuk>
    <pasuk id="25">
      <text title="נפלגה: ">נתבלבלו הלשונות, ונפוצו מן הבקעה, ונתפלגו בכל העולם. למדנו שהיה עבר נביא שקרא שם בנו על שם העתיד. ושנינו בסדר עולם (פרק א) שבסוף ימיו נתפלגו, שאם תאמר בתחלת ימיו, הרי יקטן אחיו צעיר ממנו והוליד כמה משפחות קודם לכן, שנאמר (פסוק כו) ויקטן ילד וגו' ואחר כך ויהי כל הארץ וגו'. ואם תאמר באמצע ימיו, לא בא הכתוב לסתום אלא לפרש, הא למדת שבשנת מות פלג נתפלגו:</text>
      <text title="ויקטן: ">שהיה עניו ומקטין עצמו, לכך זכה להעמיד כל המשפחות הללו:</text>
    </pasuk>
    <pasuk id="26">
      <text title="חצרמות: ">על שם מקומו, דברי אגדה:    </text>
    </pasuk>
  </chapter>
  <chapter id="11">
    <pasuk id="1">
      <text title="שפה אחת: ">לשון הקודש:</text>
      <text title="ודברים אחדים: ">באו בעצה אחת ואמרו לא כל הימנו שיבור לו את העליונים, נעלה לרקיע ונעשה עמו מלחמה. דבר אחר על יחידו של עולם. דבר אחר ודברים אחדים, אמרו אחת לאלף ושש מאות חמשים ושש שנים הרקיע מתמוטט כשם שעשה בימי המבול, בואו ונעשה לו סמוכות:</text>
    </pasuk>
    <pasuk id="2">
      <text title="ויהי בנסעם מקדם: ">שהיו יושבים שם, כדכתיב למעלה (י ל) ויהי מושבם וגו' הר הקדם, ונסעו משם לתור להם מקום להחזיק את כלם, ולא מצאו אלא שנער:</text>
    </pasuk>
    <pasuk id="3">
      <text title="איש אל רעהו: ">אומה לאומה, מצרים לכוש [וכוש לפוט] ופוט לכנען:</text>
      <text title="הבה: ">הזמינו עצמכם. כל הבה לשון הזמנה הוא, שמכינים עצמן ומתחברים למלאכה, או לעצה, או למשא. הבה, הזמינו אפרייליי"ר בלע"ז [להיכון]:</text>
      <text title="לבנים: ">שאין אבנים בבבל, שהיא בקעה:</text>
      <text title="ונשרפה לשרפה: ">כך עושין הלבנים שקורין טיולי"ש בלע"ז [רעפים], שורפים אותן בכבשן:</text>
      <text title="לחמר: ">לטוח הקיר:</text>
    </pasuk>
    <pasuk id="4">
      <text title="פן נפוץ: ">שלא יביא עלינו שום מכה להפיצנו מכאן:</text>
    </pasuk>
    <pasuk id="5">
      <text title="וירד ה' לראות: ">לא הוצרך לכך, אלא בא ללמד לדיינים שלא ירשיעו הנדון עד שיראו ויבינו. במדרש רבי תנחומא (אות יח):</text>
      <text title="בני האדם: ">אלא בני מי, שמא בני חמורים וגמלים, אלא בני אדם הראשון שכפר את הטובה ואמר (ג יב) האשה אשר נתתה עמדי, אף אלו כפרו בטובה למרוד במי שהשפיעם טובה ומלטם מן המבול:</text>
    </pasuk>
    <pasuk id="6">
      <text title="הן עם אחד ושפה אחת: ">כל טובה זו יש עמהן, שעם אחד הם ושפה אחת לכולם, ודבר זה החלו לעשות:</text>
      <text title="החלם: ">כמו אמרם, עשותם, התחילו הם לעשות:</text>
      <text title="לא יבצר מהם וגו' לעשות: ">בתמיה. יבצר לשון מניעה, כתרגומו, ודומה לו (תהלים עו יג) יבצור רוח נגידים:</text>
    </pasuk>
    <pasuk id="7">
      <text title="הבה נרדה: ">בבית דינו נמלך, מענותנותו היתירה:</text>
      <text title="הבה: ">מדה כנגד מדה, הם אמרו הבה נבנה, והוא כנגדם מדד ואמר הבה נרדה:</text>
      <text title="ונבלה: ">ונבלבל. נו"ן משמש בלשון רבים, וה"א אחרונה יתירה כה"א של נרדה:</text>
      <text title="לא ישמעו: ">זה שואל לבנה וזה מביא טיט, וזה עומד עליו ופוצע את מוחו:</text>
    </pasuk>
    <pasuk id="8">
      <text title="ויפץ ה' אותם משם: ">בעולם הזה. מה שאמרו פן נפוץ, נתקיים עליהם, הוא שאמר שלמה (משלי י כד) מגורת רשע היא תבואנו:</text>
    </pasuk>
    <pasuk id="9">
      <text title="ומשם הפיצם: ">למד שאין להם חלק לעולם הבא. וכי אי זו קשה, של דור המבול או של דור הפלגה, אלו לא פשטו יד בעיקר, ואלו פשטו יד בעיקר כביכול להלחם בו, ואלו נשטפו, ואלו לא נאבדו מן העולם. אלא שדור המבול היו גזלנים והיתה מריבה ביניהם לכך נאבדו, ואלו היו נוהגים אהבה וריעות ביניהם, שנאמר שפה אחת ודברים אחדים. למדת ששנוי המחלוקת וגדול השלום:</text>
    </pasuk>
    <pasuk id="10">
      <text title="שם בן מאת שנה: ">כשהוליד את ארפכשד שנתים אחר המבול:         </text>
    </pasuk>
    <pasuk id="28">
      <text title="על פני תרח אביו: ">בחיי אביו. ומדרש אגדה יש אומרים שעל ידי אביו מת, שקבל תרח על אברם בנו לפני נמרוד על שכתת את צלמיו והשליכו לכבשן האש, והרן יושב ואומר בלבו אם אברם נוצח, אני משלו, ואם נמרוד נוצח, אני משלו. וכשניצל אברם אמרו לו להרן משל מי אתה, אמר להם הרן משל אברם אני. השליכוהו לכבשן האש ונשרף, וזהו אור כשדים. ומנחם בן סרוק פירש אור בקעה, וכן (ישעיה כד טו) באורים כבדו ה', וכן (שם יא ח) מאורת צפעוני. כל חור ובקע עמוק קרוי אור:</text>
    </pasuk>
    <pasuk id="29">
      <text title="יסכה: ">זו שרה, על שם שסוכה ברוח הקודש, ושהכל סוכין ביפיה. ועוד יסכה לשון נסיכות, כמו שרה לשון שררה:</text>
    </pasuk>
    <pasuk id="31">
      <text title="ויצאו אתם: ">ויצאו תרח ואברם עם לוט ושרי:</text>
    </pasuk>
    <pasuk id="32">
      <text title="וימת תרח בחרן: ">לאחר שיצא אברם מחרן ובא לארץ כנען והיה שם יותר מששים שנה, שהרי כתוב (יב ד) ואברם בן חמש שנים ושבעים שנה בצאתו מחרן, (פסוק כו) ותרח בן שבעים שנה היה כשנולד אברם, הרי מאה ארבעים וחמש לתרח כשיצא אברם מחרן, עדיין נשארו משנותיו הרבה. ולמה הקדים הכתוב מיתתו של תרח ליציאתו של אברם, שלא יהא הדבר מפורסם לכל ויאמרו לא קיים אברם את כבוד אביו שהניחו זקן והלך לו, לפיכך קראו הכתוב מת, שהרשעים אף בחייהם קרוים מתים, והצדיקים אף במיתתן קרוים חיים, שנאמר (שמואל ב' כג כ) ובניהו בן יהוידע בן איש חי:</text>
      <text title="בחרן: ">הנו"ן הפוכה, לומר לך עד אברם היה חרון אף של מקום בעולם:</text>
    </pasuk>
  </chapter>
  <chapter id="12">
    <pasuk id="1">
      <text title="לך לך: ">להנאתך ולטובתך, ושם אעשך לגוי גדול, וכאן אי אתה זוכה לבנים. ועוד שאודיע טבעך בעולם:</text>
      <text title="מארצך: ">והלא כבר יצא משם עם אביו ובא עד לחרן, אלא כך אמר לו התרחק עוד משם וצא מבית אביך:</text>
      <text title="אל הארץ אשר אראך: ">לא גלה לו הארץ מיד, כדי לחבבה בעיניו, ולתת לו שכר על כל דבור ודבור. כיוצא בו (בראשית כב ב) את בנך את יחידך אשר אהבת את יצחק, כיוצא בו (כב ב) על אחד ההרים אשר אומר אליך, כיוצא בו (יונה ג ב) וקרא עליה את הקריאה אשר אנכי דובר אליך:</text>
    </pasuk>
    <pasuk id="2">
      <text title="ואעשך לגוי גדול: ">לפי שהדרך גורמת לשלשה דברים ממעטת פריה ורביה, וממעטת את הממון, וממעטת את השם, לכך הוזקק לשלש ברכות הללו שהבטיחו על הבנים, ועל הממון, ועל השם. (וזהו ואגדלה שמך, הריני מוסיף אות על שמך, שעד עכשיו שמך אברם מכאן ואילך אברהם, ואברהם עולה רמ"ח כנגד איבריו של אדם):</text>
      <text title="ואברכך: ">בממון:</text>
      <text title="והיה ברכה: ">הברכות נתונות בידך, עד עכשיו היו בידי, ברכתי את אדם ואת נח ואותך, ומעכשיו אתה תברך את אשר תחפוץ. דבר אחר ואעשך לגוי גדול זהו שאומרים אלהי אברהם, ואברכך זהו שאומרים אלהי יצחק, ואגדלה שמך זהו שאומרים אלהי יעקב. יכול יהיו חותמין בכולן, תלמוד לומר והיה ברכה, בך חותמין ולא בהם:</text>
    </pasuk>
    <pasuk id="3">
      <text title="ונברכו בך כל משפחות האדמה: ">יש אגדות רבות, וזהו פשוטו אדם אומר לבנו תהא כאברהם, וכן כל ונברכו בך שבמקרא, וזה מוכיח (בראשית מח כ) בך יברך ישראל לאמר ישימך א-להים כאפרים וכמנשה:</text>
    </pasuk>
    <pasuk id="5">
      <text title="אשר עשו בחרן: ">שהכניסן תחת כנפי השכינה, אברהם מגייר את האנשים, ושרה מגיירת הנשים, ומעלה עליהם הכתוב כאלו עשאום. ופשוטו של מקרא עבדים ושפחות שקנו להם, כמו (שם לא א) עשה את כל הכבוד הזה, (במדבר כד יח) וישראל עושה חיל, לשון קונה וכונס:</text>
    </pasuk>
    <pasuk id="6">
      <text title="ויעבר אברם בארץ: ">נכנס לתוכה:</text>
      <text title="עד מקום שכם: ">להתפלל על בני יעקב כשיבאו להלחם בשכם:</text>
      <text title="אלון מורה: ">הוא שכם, הראהו הר גריזים והר עיבל ששם קבלו ישראל שבועת התורה:</text>
      <text title="והכנעני אז בארץ: ">היה הולך וכובש את ארץ ישראל מזרעו של שם, שבחלקו של שם נפלה כשחלק נח את הארץ לבניו, שנאמר (בראשית יד יח) ומלכי צדק מלך שלם, לפיכך (פסוק ז) ויאמר ה' אל אברהם לזרעך אתן את הארץ הזאת, עתיד אני להחזירה לבניך שהם מזרעו של שם:</text>
    </pasuk>
    <pasuk id="7">
      <text title="ויבן שם מזבח: ">על בשורת הזרע ועל בשורת ארץ ישראל:</text>
    </pasuk>
    <pasuk id="8">
      <text title="ויעתק משם: ">אהלו:</text>
      <text title="מקדם לבית אל: ">במזרחה של בית אל. נמצאת בית אל במערבו, והוא שנאמר בית אל מים:</text>
      <text title="אהלו: ">אהלה כתיב, בתחלה נטה את אהל אשתו ואחר כך את שלו:</text>
      <text title="ויבן שם מזבח: ">נתנבא שעתידין בניו להכשל שם על עון עכן והתפלל שם עליהם:</text>
    </pasuk>
    <pasuk id="9">
      <text title="הלוך ונסוע: ">לפרקים, יושב כאן חדש או יותר ונוסע משם ונוטה אהלו במקום אחר, וכל מסעיו הנגבה ללכת לדרומה של ארץ ישראל והוא לצד ירושלים שהיא בחלקו של יהודה, שנטלו בדרומה של ארץ ישראל הר המוריה שהיא נחלתו:</text>
    </pasuk>
    <pasuk id="10">
      <text title="רעב בארץ: ">באותה ארץ לבדה, לנסותו אם יהרהר אחר דבריו של הקב"ה שאמר לו ללכת אל ארץ כנען, ועכשיו משיאו לצאת ממנה:</text>
    </pasuk>
    <pasuk id="11">
      <text title="הנה נא ידעתי: ">מדרש אגדה עד עכשיו לא הכיר בה מתוך צניעות שבשניהם, ועכשיו על ידי מעשה הכיר בה. דבר אחר מנהג העולם שעל ידי טורח הדרך אדם מתבזה, וזאת עמדה ביופיה. ופשוטו של מקרא הנה נא הגיע השעה שיש לדאוג על יפיך, ידעתי זה ימים רבים כי יפת מראה את, ועכשיו אנו באים בין אנשים שחורים ומכוערים, אחיהם של כושים, ולא הורגלו באשה יפה. ודומה לו (בראשית יט ב) הנה נא אדוני סורו נא:</text>
    </pasuk>
    <pasuk id="13">
      <text title="למען ייטב לי בעבורך: ">יתנו לי מתנות:</text>
    </pasuk>
    <pasuk id="14">
      <text title="ויהי כבוא אברם מצרימה: ">היה לו לומר כבואם מצרימה, אלא למד שהטמין אותה בתיבה ועל ידי שתבעו את המכס פתחו וראו אותה:</text>
    </pasuk>
    <pasuk id="15">
      <text title="ויהללו אותה אל פרעה: ">הללוה ביניהם לומר הגונה זו למלך:</text>
    </pasuk>
    <pasuk id="16">
      <text title="ולאברם היטיב: ">פרעה בעבורה [נתן לו מתנות]:</text>
    </pasuk>
    <pasuk id="17">
      <text title="וינגע ה' וגו': ">במכת ראתן לקה, שהתשמיש קשה לו:</text>
      <text title="ואת ביתו: ">כתרגומו ועל אנש ביתיה (ומדרשו לרבות כותליו ועמודיו וכליו):</text>
      <text title="על דבר שרי: ">על פי דבורה, אומרת למלאך הך והוא מכה:</text>
    </pasuk>
    <pasuk id="19">
      <text title="קח ולך: ">לא כאבימלך שאמר לו (כ טו) הנה ארצי לפניך, אלא אמר לו לך ואל תעמוד, שהמצרים שטופי זמה הם, שנאמר (יחזקאל כג כ) וזרמת סוסים זרמתם:</text>
    </pasuk>
    <pasuk id="20">
      <text title="ויצו עליו: ">על אודותיו לשלחו ולשמרו:</text>
      <text title="וישלחו: ">כתרגומו ואלויאו:</text>
    </pasuk>
  </chapter>
  <chapter id="13">
    <pasuk id="1">
      <text title="ויעל אברם וגו' הנגבה: ">לבא לדרומה של ארץ ישראל כמו שאמור למעלה (פסוק ט) הלוך ונסוע הנגבה, להר המוריה, ומכל מקום כשהוא הולך ממצרים לארץ כנען מדרום לצפון הוא מהלך, שארץ מצרים בדרומה של ארץ ישראל, כמו שמוכיח במסעות ובגבולי הארץ:</text>
    </pasuk>
    <pasuk id="2">
      <text title="כבד מאד: ">טעון משאות:</text>
    </pasuk>
    <pasuk id="3">
      <text title="וילך למסעיו: ">כשחזר ממצרים לארץ כנען היה הולך ולן באכסניות שלן בהם בהליכתו למצרים. למדך דרך ארץ שלא ישנה אדם מאכסניא שלו. דבר אחר בחזרתו פרע הקפותיו:</text>
      <text title="מנגב: ">ארץ מצרים בדרומה של ארץ כנען:</text>
    </pasuk>
    <pasuk id="4">
      <text title="אשר עשה שם בראשנה ויקרא שם: ">ואשר קרא שם אברם בשם ה'. וגם יש לומר ויקרא שם עכשיו בשם ה':</text>
    </pasuk>
    <pasuk id="5">
      <text title="ההולך את אברם: ">מי גרם שהיתה לו זאת, הליכתו עם אברם:</text>
    </pasuk>
    <pasuk id="6">
      <text title="ולא נשא אותם: ">לא היתה יכולה להספיק מרעה למקניהם, ולשון קצר הוא, וצריך להוסיף עליו, כמו ולא נשא אותם מרעה הארץ, לפיכך כתוב ולא נשא בלשון זכר:</text>
    </pasuk>
    <pasuk id="7">
      <text title="ויהי ריב: ">לפי שהיו רועים של לוט רשעים ומרעים בהמתם בשדות אחרים, ורועי אברם מוכיחים אותם על הגזל, והם אומרים נתנה הארץ לאברם, ולו אין יורש, ולוט יורשו, ואין זה גזל, והכתוב אומר והכנעני והפרזי אז יושב בארץ ולא זכה בה אברם עדיין:</text>
    </pasuk>
    <pasuk id="8">
      <text title="אנשים אחים: ">קרובים. ומדרש אגדה דומין בקלסתר פנים:</text>
    </pasuk>
    <pasuk id="9">
      <text title="אם השמאל ואימנה: ">בכל אשר תשב, לא אתרחק ממך ואעמוד לך למגן ולעזר. וסוף דבר הוצרך לו שנאמר (יד יד) וישמע אברם כי נשבה אחיו וגו':</text>
      <text title="ואימנה: ">אימין את עצמי, כמו ואשמאילה אשמאיל את עצמי. ואם תאמר היה לו לינקד ואימינה, כך מצינו במקום אחר (ש"ב יד יט) אם יש להימין ואין נקוד להימין:</text>
    </pasuk>
    <pasuk id="10">
      <text title="כי כלה משקה: ">ארץ נחלי מים:</text>
      <text title="לפני שחת ה' את סדום ואת עמורה: ">היה אותו מישור:</text>
      <text title="כגן ה': ">לאילנות:</text>
      <text title="כארץ מצרים: ">לזרעים:</text>
      <text title="באכה צער: ">עד צער. ומדרש אגדה דורשה לגנאי, על שהיו שטופי זמה בחר לו לוט בשכונתם במסכת הוריות (י ב):</text>
    </pasuk>
    <pasuk id="11">
      <text title="ככר: ">מישור, כתרגומו:</text>
      <text title="מקדם: ">נסע מאצל אברם והלך לו למערבו של אברם, נמצא נוסע ממזרח למערב. ומדרש אגדה הסיע עצמו מקדמונו של עולם אמר אי אפשי לא באברם ולא באלהיו:</text>
    </pasuk>
    <pasuk id="12">
      <text title="ויאהל: ">נטה אהלים לרועיו ולמקנהו עד סדום:</text>
    </pasuk>
    <pasuk id="13">
      <text title="ואנשי סדום רעים: ">ואף על פי כן לא נמנע לוט מלשכון עמהם. ורבותינו למדו מכאן (משלי י ז) שם רשעים ירקב:</text>
      <text title="רעים: ">בגופם:</text>
      <text title="וחטאים: ">בממונם:</text>
      <text title="לה' מאוד: ">יודעים רבונם ומתכוונים למרוד בו:</text>
    </pasuk>
    <pasuk id="14">
      <text title="אחרי הפרד לוט: ">כל זמן שהרשע עמו היה הדבור פורש ממנו:</text>
    </pasuk>
    <pasuk id="16">
      <text title="אשר אם יוכל איש: ">כשם שאי אפשר לעפר להמנות, כך זרעך לא ימנה:</text>
    </pasuk>
    <pasuk id="18">
      <text title="ממרא: ">שם אדם:</text>
    </pasuk>
  </chapter>
  <chapter id="14">
    <pasuk id="1">
      <text title="אמרפל: ">הוא נמרוד שאמר לאברהם פול לתוך כבשן האש:</text>
      <text title="מלך גוים: ">מקום יש ששמו גוים, על שם שנתקבצו שמה מכמה אומות ומקומות והמליכו איש עליהם ושמו תדעל:</text>
    </pasuk>
    <pasuk id="2">
      <text title="ברע: ">רע לשמים ורע לבריות:</text>
      <text title="ברשע: ">שנתעלה ברשעו:</text>
      <text title="שנאב: ">שונא אביו שבשמים:</text>
      <text title="שמאבר: ">שם אבר לעוף ולקפוץ ולמרוד בהקב"ה:</text>
      <text title="בלע: ">שם העיר:</text>
    </pasuk>
    <pasuk id="3">
      <text title="עמק השדים: ">כך שמו, על שם שהיו בו שדות הרבה:</text>
      <text title="הוא ים המלח: ">לאחר זמן נמשך הים לתוכו ונעשה ים המלח. ומדרש אגדה אומר שנתבקעו הצורים סביבותיו ונמשכו יאורים לתוכו:</text>
    </pasuk>
    <pasuk id="4">
      <text title="שתים עשרה שנה עבדו: ">חמשה מלכים הללו את כדרלעומר:</text>
    </pasuk>
    <pasuk id="5">
      <text title="ובארבע עשרה שנה: ">למרדן, בא כדרלעומר, לפי שהוא היה בעל המעשה נכנס בעובי הקורה:</text>
      <text title="והמלכים: ">אלה שלשה מלכים:</text>
      <text title="הזוזים: ">הם זמזומים:</text>
    </pasuk>
    <pasuk id="6">
      <text title="בהררם: ">בהר שלהם:</text>
      <text title="איל פארן: ">כתרגומו מישור. ואומר אני שאין איל לשון מישור, אלא מישור של פארן איל שמו, ושל ממרא אלוני שמו, ושל ירדן ככר שמו, ושל שטים אבל שמו אבל השטים, וכן בעל גד בעל שמו, וכולם מתורגמין מישור, וכל אחד שמו עליו:</text>
      <text title="על המדבר: ">אצל המדבר, כמו (במדבר ב כ) ועליו מטה מנשה:</text>
    </pasuk>
    <pasuk id="7">
      <text title="עין משפט הוא קדש: ">על שם העתיד, שעתידין משה ואהרן להשפט שם על עסקי אותו העין, והם מי מריבה. ואונקלוס תרגמו כפשוטו, מקום שהיו בני המדינה מתקבצים שם לכל משפט:</text>
      <text title="שדה העמלקי: ">עדיין לא נולד עמלק ונקרא על שם העתיד:</text>
      <text title="בחצצון תמר: ">הוא עין גדי, מקרא מלא (דה"י ב' כ ב) ביהושפט:</text>
    </pasuk>
    <pasuk id="9">
      <text title="ארבעה מלכים את החמשה: ">ואף על פי כן נצחו המועטים, להודיעך שגבורים היו, ואף על פי כן לא נמנע אברהם מלרדוף אחריהם:</text>
    </pasuk>
    <pasuk id="10">
      <text title="בארת בארת חמר: ">בארות הרבה היו שם שנוטלין משם אדמה לטיט של בנין. ומדרש אגדה שהיה הטיט מוגבל בהם, ונעשה נס למלך סדום שיצא משם, לפי שהיו באומות מקצתן שלא היו מאמינין שניצל אברהם מאור כשדים מכבשן האש, וכיון שיצא זה מן החמר האמינו באברהם למפרע:</text>
      <text title="הרה נסו: ">להר נסו. הרה כמו להר, כל תיבה שצריכה למ"ד בתחלתה הטיל לה ה"א בסופה. ויש חילוק בין הרה לההרה שה"א שבסוף התיבה עומדת במקום למ"ד שבראשה, אבל אינה עומדת במקום למ"ד ונקודה פת"ח תחתיה, והרי הרה כמו להר, או כמו אל הר, ואינו מפרש לאיזה הר, אלא שכל אחד נס כאשר מצא הר תחלה, וכשהוא נותן ה"א בראשה לכתוב ההרה או המדברה, פתרונו כמו אל ההר או כמו לההר, ומשמע לאותו הר הידוע ומפורש בפרשה:</text>
    </pasuk>
    <pasuk id="12">
      <text title="והוא יושב בסדום: ">מי גרם לו זאת, ישיבתו בסדום:</text>
    </pasuk>
    <pasuk id="13">
      <text title="ויבא הפליט: ">[מדרשו] לפי פשוטו זה עוג שפלט מן המלחמה, והוא שכתוב (דברים ג יא) כי רק עוג נשאר מיתר הרפאים, וזהו נשאר שלא הרגוהו אמרפל וחבריו כשהכו את הרפאים בעשתרות קרנים, תנחומא (חקת כה). ומדרש בראשית רבה (מב ח) זה עוג שפלט מדור המבול, וזהו מיתר הרפאים שנאמר (ו ד) הנפלים היו בארץ וגו' ומתכוין שיהרג אברהם וישא את שרה:</text>
      <text title="העברי: ">שבא מעבר הנהר:</text>
      <text title="בעלי ברית אברם: ">שכרתו עמו ברית (דבר אחר שהשיאו לו עצה על המילה כמו שמפורש במקום אחר):</text>
    </pasuk>
    <pasuk id="14">
      <text title="וירק: ">כתרגומו וזריז, וכן (ויקרא כו לג) והריקותי אחריכם חרב, אזדיין בחרבי עליכם, וכן (שמות טו ט) אריק חרבי, וכן (תהלים לה ג) והרק חנית וסגור:</text>
      <text title="חניכיו: ">חנכו כתיב זה אליעזר שחנכו למצות והוא לשון התחלת כניסת האדם או כלי לאומנות שהוא עתיד לעמוד בה, וכן (משלי כב ו) חנוך לנער, (במדבר ז יא) חנכת המזבח, (תהלים ל א) חנכת הבית ובלע"ז קורין לו אנציניי"ר [לחנוך]:</text>
      <text title="שמונה עשר ושלש מאות: ">רבותינו אמרו אליעזר לבדו היה, והוא מנין גימטריא של שמו:</text>
      <text title="עד דן: ">שם תשש כחו, שראה שעתידין בניו להעמיד שם עגל:</text>
    </pasuk>
    <pasuk id="15">
      <text title="ויחלק עליהם: ">לפי פשוטו, סרס המקרא, ויחלק הוא ועבדיו עליהם לילה כדרך הרודפים שמתפלגים אחר הנרדפים כשבורחים זה לכאן וזה לכאן:</text>
      <text title="לילה: ">כלומר אחר שחשכה לא נמנעו מלרדפם. ומדרש אגדה שנחלק הלילה ובחציו הראשון נעשה לו נס, וחציו השני נשמר ובא לו לחצות לילה של מצרים:</text>
      <text title="עד חובה: ">אין מקום ששמו חובה, אלא דן קורא חובה על שם עבודה זרה שעתידה להיות שם:</text>
    </pasuk>
    <pasuk id="17">
      <text title="עמק שוה: ">כך שמו כתרגומו למישר מפנא, פנוי מאילנות ומכל מכשול:</text>
      <text title="עמק המלך: ">בית ריסא דמלכא, בית ריס אחד שהוא שלשים קנים, שהיה מיוחד למלך לשחק שם. ומדרש אגדה עמק שהושוו שם כל האומות והמליכו את אברהם עליהם לנשיא א-להים ולקצין:</text>
    </pasuk>
    <pasuk id="18">
      <text title="ומלכי צדק: ">מדרש אגדה הוא שם בן נח:</text>
      <text title="לחם ויין: ">כך עושים ליגיעי מלחמה, והראה לו שאין בלבו עליו על שהרג את בניו. ומדרש אגדה רמז לו על המנחות ועל הנסכים שיקריבו שם בניו:</text>
    </pasuk>
    <pasuk id="19">
      <text title="קונה שמים וארץ: ">כמו (תהלים קלד ג) עושה שמים וארץ, על ידי עשייתן קנאן להיות שלו:</text>
    </pasuk>
    <pasuk id="20">
      <text title="אשר מגן: ">אשר הסגיר, וכן (הושע יא ח) אמגנך ישראל:</text>
      <text title="ויתן לו: ">אברם, מעשר מכל אשר לו לפי שהיה כהן:</text>
    </pasuk>
    <pasuk id="21">
      <text title="תן לי הנפש: ">מן השבי שלי שהצלת, החזר לי הגופים לבדם:</text>
    </pasuk>
    <pasuk id="22">
      <text title="הרימותי ידי: ">לשון שבועה, מרים אני את ידי לאל עליון וכן (בראשית כב טז) בי נשבעתי, נשבע אני, וכן (שם כג יג) נתתי כסף השדה קח ממני, נותן אני לך כסף השדה וקחהו ממני:</text>
    </pasuk>
    <pasuk id="23">
      <text title="אם מחוט ועד שרוך נעל: ">אעכב לעצמי מן השבי:</text>
      <text title="ואם אקח מכל אשר לך: ">ואם תאמר לתת לי שכר מבית גנזיך, לא אקח:</text>
      <text title="ולא תאמר אני העשרתי את אברם: ">שהקב"ה הבטיחני לעשרני, שנאמר לעיל (יב ב) ואברכך וגו':</text>
    </pasuk>
    <pasuk id="24">
      <text title="הנערים: ">עבדי אשר הלכו אתי, ועוד ענר אשכול וממרא וגו'. ואף על פי שעבדי נכנסו למלחמה, שנאמר לעיל (פסוק טו) הוא ועבדיו ויכם, וענר וחבריו ישבו על הכלים לשמור, אפילו הכי הם יקחו חלקם. וממנו למד דוד שאמר (ש"א ל כד) כחלק היורד למלחמה וכחלק היושב על הכלים יחדיו יחלוקו. ולכך נאמר (שם פסוק כה) ויהי מהיום ההוא ומעלה וישימה לחוק ולמשפט, ולא נאמר והלאה לפי שכבר ניתן החוק בימי אברהם:</text>
    </pasuk>
  </chapter>
  <chapter id="15">
    <pasuk id="1">
      <text title="אחר הדברים האלה: ">כל מקום שנאמר אחר סמוך, אחרי מופלג. אחר שנעשה לו נס זה שהרג את המלכים והיה דואג ואומר שמא קבלתי שכר על כל צדקותי, לכך אמר לו המקום אל תירא אברם אנכי מגן לך מן העונש שלא תענש על כל אותן נפשות שהרגת, ומה שאתה דואג על קבול שכרך, שכרך הרבה מאד:</text>
    </pasuk>
    <pasuk id="2">
      <text title="הולך ערירי: ">מנחם בן סרוק פירשו לשון יורש, וחבר לו (מלאכי ב יב) ער ועונה, ערירי בלא יורש, כאשר תאמר (איוב לא יב) ובכל תבואתי תשרש, תעקר שרשיה, כך לשון ערירי חסר בנים, ובלע"ז דישאנפנטי"ף [חסר ילדים]. ולי נראה ער ועונה מגזרת (שיר השירים ה ב) ולבי ער, וערירי לשון חורבן, וכן (תהלים קלז ז) ערו ערו, וכן (חבקוק ג יג) ערות יסוד, וכן (ירמיה נא נח) ערער תתערער, וכן (צפניה ב יד) כי ארזה ערה:</text>
      <text title="ובן משק ביתי: ">כתרגומו, שכל ביתי נזון על פיו, כמו (בראשית מא מ) ועל פיך ישק, אפוטרופס שלי, ואלו היה לי בן היה בני ממונה על שלי:</text>
      <text title="דמשק: ">לפי התרגום מדמשק היה, ולפי מדרש אגדה שרדף המלכים עד דמשק. ובתלמוד דרשו נוטריקון דולה ומשקה מתורת רבו לאחרים:</text>
    </pasuk>
    <pasuk id="3">
      <text title="הן לי לא נתת זרע: ">ומה תועלת בכל אשר תתן לי:</text>
    </pasuk>
    <pasuk id="5">
      <text title="ויוצא אתו החוצה: ">לפי פשוטו הוציאו מאהלו לחוץ לראות הכוכבים, ולפי מדרשו אמר לו צא מאצטגנינות שלך שראית במזלות שאינך עתיד להעמיד בן, אברם אין לו בן, אבל אברהם יש לו בן. וכן שרי לא תלד, אבל שרה תלד, אני קורא לכם שם אחר וישתנה המזל. דבר אחר הוציאו מחללו של עולם והגביהו למעלה מן הכוכבים, וזהו לשון הבטה מלמעלה למטה:</text>
    </pasuk>
    <pasuk id="6">
      <text title="והאמין בה': ">לא שאל לו אות על זאת, אבל על ירושת הארץ שאל לו אות ואמר לו במה אדע:</text>
      <text title="ויחשבה לו צדקה: ">הקב"ה חשבה לאברם לזכות ולצדקה על האמונה שהאמין בו. דבר אחר במה אדע, לא שאל לו אות אלא אמר לפניו הודיעני באיזה זכות יתקיימו בה, אמר לו הקב"ה בזכות הקרבנות:  </text>
    </pasuk>
    <pasuk id="9">
      <text title="עגלה משלשת: ">שלשה עגלים, רמז לשלשה פרים פר יום הכפורים, ופר העלם דבר של צבור, ועגלה ערופה:</text>
      <text title="ועז משלשת: ">רמז לשעיר הנעשה בפנים, ושעירי מוספין של מועד, ושעיר חטאת יחיד:</text>
      <text title="ואיל משולש: ">אשם ודאי, ואשם תלוי, וכבשה של חטאת יחיד:</text>
      <text title="ותור וגוזל: ">תור ובן יונה:</text>
    </pasuk>
    <pasuk id="10">
      <text title="ויבתר אותם: ">חלק כל אחד לשני חלקים, ואין המקרא יוצא מידי פשוטו לפי שהיה כורת עמו ברית לשמור הבטחתו להוריש לבניו את הארץ, כדכתיב (פסוק יח) ביום ההוא כרת ה' את אברם ברית לאמר וגו', ודרך כורתי ברית לחלק בהמה ולעבור בין בתריה, כמה שנאמר להלן (ירמיה לד יט) העוברים בין בתרי העגל, אף כאן תנור עשן ולפיד אש אשר עבר בין הגזרים הוא שלוחו של שכינה שהוא אש:</text>
      <text title="ואת הצפור לא בתר: ">לפי שהאומות נמשלו לפרים ואילים ושעירים, שנאמר (תהלים כב יג) סבבוני פרים רבים וגו', ואומר (דניאל ח כ) והאיל אשר ראית בעל הקרנים מלכי מדי ופרס. ואומר (שם כא) והצפיר והשעיר מלך יון, וישראל נמשלו לבני יונה שנאמר (שה"ש ב יד) יונתי בחגוי הסלע, לפיכך בתר הבהמות רמז על האומות שיהיו כלין והולכין, ואת הצפור לא בתר רמז שיהיו ישראל קיימין לעולם:</text>
    </pasuk>
    <pasuk id="11">
      <text title="העיט: ">הוא עוף, ועל שם שהוא עט ושואף הנבלות (איוב ט כו) לטוש עלי אוכל, כמו (שמואל א' טו יט) ותעט אל השלל:</text>
      <text title="על הפגרים: ">על הבתרים (הפגרים מתרגמינן פגליא, אלא מתוך שהורגלו לתרגם (פסוק י) איש בתרו, ויהב פלגיא, נתחלף להם תיבת פגליא לפלגיא, ותרגומו הפגרים פלגיא, וכל המתרגם כן טועה, לפי שאין להקיש בתרים לפגרים, שבתרים תרגומו פלגיא, ופגרים תרגומו פגליא לשון פגול, כמו (ויקרא יט ז) פגול הוא לשון פגר):</text>
      <text title="וישב: ">לשון נשיבה והפרחה, כמו (תהלים קמז יח) ישב רוחו, רמז שיבא דוד בן ישי לכלותם, ואין מניחין אותו מן השמים עד שיבא מלך המשיח:</text>
    </pasuk>
    <pasuk id="12">
      <text title="והנה אימה וגו': ">רמז לצרות וחשך של גליות:</text>
    </pasuk>
    <pasuk id="13">
      <text title="כי גר יהיה זרעך: ">משנולד יצחק עד שיצאו ישראל ממצרים ארבע מאות שנה. כיצד, יצחק בן ששים שנה כשנולד יעקב. ויעקב כשירד למצרים אמר (להלן מז ט) ימי שני מגורי שלשים ומאת שנה, הרי מאה ותשעים, ובמצרים היו מאתים ועשר כמנין רדו, הרי ארבע מאות שנה. ואם תאמר במצרים היו ארבע מאות, הרי קהת מיורדי מצרים היה, צא וחשוב שנותיו של קהת, ושל עמרם, ושמונים של משה שהיה כשיצאו ישראל ממצרים, אין אתה מוצא אלא שלש מאות וחמשים, ואתה צריך להוציא מהן כל השנים שחי קהת אחר לידת עמרם, ושחי עמרם אחר לידת משה:</text>
      <text title="בארץ לא להם: ">לא נאמר בארץ מצרים אלא בארץ לא להם, ומשנולד יצחק (להלן כא לד) ויגר אברהם וגו', וביצחק (שם כו ג) גור בארץ הזאת, (תהלים קה כג) ויעקב גר בארץ חם, (בראשית מז ד) לגור בארץ באנו:</text>
    </pasuk>
    <pasuk id="14">
      <text title="וגם את הגוי: ">וגם לרבות ארבע מלכיות, שאף הם כלים על ששיעבדו את ישראל:</text>
      <text title="דן אנכי: ">בעשר מכות:</text>
      <text title="ברכוש גדול: ">בממון גדול, כמו שנאמר (שמות יב לו) וינצלו את מצרים:</text>
    </pasuk>
    <pasuk id="15">
      <text title="ואתה תבוא: ">ולא תראה כל אלה:</text>
      <text title="אל אבותיך: ">אביו עובד עבודה זרה והוא מבשרו שיבא אליו, אלא למדך שעשה תרח תשובה:</text>
      <text title="תקבר בשיבה טובה: ">בשרו שיעשה ישמעאל תשובה בימיו ולא יצא עשו לתרבות רעה בימיו, ולפיכך מת חמש שנים קודם זמנו ובו ביום מרד עשו:</text>
    </pasuk>
    <pasuk id="16">
      <text title="ודור רביעי: ">לאחר שיגלו למצרים יהיו שם שלשה דורות, והרביעי ישובו לארץ הזאת, לפי שבארץ כנען היה מדבר עמו וכרת ברית זו, כדכתיב (פסוק ז) לתת לך את הארץ הזאת לרשתה, וכן היה יעקב ירד למצרים. צא וחשוב דורותיו יהודה, פרץ, חצרון, וכלב בן חצרון מבאי הארץ היה:</text>
      <text title="כי לא שלם עון האמורי: ">להיות משתלח מארצו עד אותו זמן, שאין הקב"ה נפרע מאומה עד שתתמלא סאתה, שנאמר (ישעיה כז ח) בסאסאה בשלחה תריבנה:</text>
    </pasuk>
    <pasuk id="17">
      <text title="ויהי השמש באה: ">כמו (בראשית מב לה) ויהי הם מריקים שקיהם, (מ"ב יג כא) ויהי הם קוברים איש, כלומר ויהי דבר זה:</text>
      <text title="השמש באה: ">שקעה:</text>
      <text title="ועלטה היה: ">חשך היום:</text>
      <text title="והנה תנור עשן וגו': ">רמז לו שיפלו המלכיות בגיהנם.</text>
      <text title="באה: "> באה טעמו למעלה, לכך הוא מבואר שבאה כבר, ואם היה טעמו למטה באלף היה מבואר כשהיא שוקעת. ואי אפשר לומר כן, שהרי כבר כתיב ויהי השמש לבא, והעברת תנור עשן לאחר מכאן היתה נמצא שכבר שקעה. וזה חילוק בכל תיבה לשון נקבה שיסודה שתי אותיות, כמו בא, קם, שב, כשהטעם למעלה, לשון עבר הוא, כגון זה, וכגון (להלן כט ט) ורחל באה, (שם לז ז) קמה אלומתי, (רות א טו) הנה שבה יבמתך, וכשהטעם למטה הוא לשון הווה, דבר שנעשה עכשיו והולך, כמו (להלן כט ו) באה עם הצאן, (אסתר ב יד) בערב היא באה ובבקר היא שבה:</text>
    </pasuk>
    <pasuk id="18">
      <text title="לזרעך נתתי: ">אמירתו של הקב"ה כאילו היא עשויה:</text>
      <text title="הנהר הגדול נהר פרת: ">לפי שהוא דבוק לארץ ישראל קוראהו גדול אף על פי שהוא מאוחר בארבעה נהרות היוצאים מעדן, שנאמר והנהר הרביעי הוא פרת. משל הדיוט עבד מלך מלך, הדבק לשחוור וישתחוו לך:</text>
    </pasuk>
    <pasuk id="19">
      <text title="את הקיני: ">עשר אומות יש כאן ולא נתן להם אלא שבעה גוים, והשלשה אדום ומואב ועמון, והם קיני קניזי וקדמוני עתידים להיות ירושה לעתיד, שנאמר (ישעיה יא יד) אדום ומואב משלוח ידם ובני עמון משמעתם:</text>
    </pasuk>
    <pasuk id="20">
      <text title="ואת הרפאים: ">ארץ עוג, שנאמר בה (דברים ג יג) ההוא יקרא ארץ רפאים:</text>
    </pasuk>
  </chapter>
  <chapter id="16">
    <pasuk id="1">
      <text title="שפחה מצרית: ">בת פרעה היתה, כשראה נסים שנעשה לשרה אמר מוטב שתהא בתי שפחה בבית זה ולא גבירה בבית אחר:</text>
    </pasuk>
    <pasuk id="2">
      <text title="אולי אבנה ממנה: ">לימד על מי שאין לו בנים שאינו בנוי אלא הרוס:</text>
      <text title="אבנה ממנה: ">בזכות שאכניס צרתי לתוך ביתי:</text>
      <text title="לקול שרי: ">לרוח הקודש שבה:</text>
    </pasuk>
    <pasuk id="3">
      <text title="ותקח שרי: ">לקחתה בדברים אשריך שזכית לידבק בגוף קדוש כזה:</text>
      <text title="מקץ עשר שנים: ">מועד הקבוע לאשה ששהתה עשר שנים ולא ילדה לבעלה חייב לישא אחרת:</text>
      <text title="לשבת אברם וגו': ">מגיד שאין ישיבת חוצה לארץ עולה לו מן המנין, לפי שלא נאמר לו (לעיל יב ב) ואעשך לגוי גדול, עד שיבא לארץ ישראל:</text>
    </pasuk>
    <pasuk id="4">
      <text title="ויבא אל הגר ותהר: ">מביאה ראשונה:</text>
      <text title="ותקל גברתה בעיניה: ">אמרה שרי זו אין סתרה כגלויה, מראה עצמה כאלו היא צדקת ואינה צדקת, שלא זכתה להריון כל השנים הללו, ואני נתעברתי מביאה ראשונה:</text>
    </pasuk>
    <pasuk id="5">
      <text title="חמסי עליך: ">חמס העשוי לי, עליך אני מטיל העונש, כשהתפללת להקב"ה מה תתן לי ואנכי הולך ערירי, לא התפללת אלא עליך, והיה לך להתפלל על שנינו והייתי אני נפקדת עמך. ועוד, דבריך אתה חומס ממני שאתה שומע בזיוני ושותק:</text>
      <text title="אנכי נתתי שפחתי וגו' ביני וביניך: ">כל ביני ובינך שבמקרא חסר, וזה מלא, קרי ביה וביניך שהכניסה עין הרע בעיבורה של הגר והפילה עוברה, הוא שהמלאך אומר להגר הנך הרה, והלא כבר הרתה והוא מבשר לה שתהר, אלא מלמד שהפילה הריון הראשון:</text>
    </pasuk>
    <pasuk id="6">
      <text title="ותענה שרי: ">היתה משעבדת בה בקושי:</text>
    </pasuk>
    <pasuk id="8">
      <text title="אי מזה באת: ">מהיכן באת. יודע היה, אלא ליתן לה פתח ליכנס עמה בדברים. ולשון אי מזה, איה המקום שתאמר עליו מזה אני בא:</text>
    </pasuk>
    <pasuk id="9">
      <text title="ויאמר לה מלאך ה' וגו': ">על כל אמירה היה שלוח לה מלאך אחר, לכך נאמר מלאך בכל אמירה ואמירה:</text>
    </pasuk>
    <pasuk id="11">
      <text title="הנך הרה: ">כשתשובי תהרי, כמו (שופטים יג ז) הנך הרה, דאשת מנוח:</text>
      <text title="וילדת בן: ">כמו ויולדת, ודומה לו (ירמיה כב כג) ישבת בלבנון מקננת בארזים:</text>
      <text title="וקראת שמו: ">צווי הוא, כמו שאומר לזכר (יז יט) וקראת את שמו יצחק:</text>
    </pasuk>
    <pasuk id="12">
      <text title="פרא אדם: ">אוהב מדברות לצוד חיות, כמו שכתוב (כא כ - כא) ויהי רובה קשת וישב במדבר פארן:</text>
      <text title="ידו בכל: ">לסטים:</text>
      <text title="ויד כל בו: ">הכל שונאין אותו ומתגרין בו:</text>
      <text title="ועל פני כל אחיו ישכן: ">שיהיה זרעו גדול:</text>
    </pasuk>
    <pasuk id="13">
      <text title="אתה אל ראי: ">נקוד חטף קמ"ץ מפני שהוא שם דבר, אלוה הראיה, שרואה בעלבון של עלובין:</text>
      <text title="הגם הלום: ">לשון תימה, וכי סבורה הייתי שאף הלום במדברות ראיתי שלוחו של מקום אחרי רואי אותם בביתו של אברהם, ששם הייתי רגילה לראות מלאכים. ותדע שהיתה רגילה לראותם שהרי מנוח ראה את המלאך פעם אחת ואמר (שופטים יג כב) מות נמות, וזו ראתה ארבעה פעמים זה אחר זה ולא חרדה:</text>
    </pasuk>
    <pasuk id="14">
      <text title="באר לחי ראי: ">כתרגומו בארא דמלאך קימא אתחזי עלה:</text>
    </pasuk>
    <pasuk id="15">
      <text title="ויקרא אברם שם וגו': ">אף על פי שלא שמע אברם דברי המלאך שאמר (פסוק יא) וקראת שמו ישמעאל, שרתה רוח הקודש עליו וקראו ישמעאל:</text>
    </pasuk>
    <pasuk id="16">
      <text title="ואברם בן שמנים שנה וגו': ">לשבחו של ישמעאל נכתב, להודיע שהיה בן שלש עשרה שנה כשנימול ולא עכב:</text>
    </pasuk>
  </chapter>
  <chapter id="17">
    <pasuk id="1">
      <text title="אני אל שדי: ">אני הוא שיש די באלהותי לכל בריה, לפיכך התהלך לפני ואהיה לך לאלוה ולפטרון, וכן כל מקום שהוא במקרא פירושו די יש לו, והכל לפי הענין:</text>
      <text title="התהלך לפני: ">כתרגומו פלח קדמי, הדבק בעבודתי:</text>
      <text title="והיה תמים: ">אף זה צווי אחר צווי, היה שלם בכל נסיונותי. ולפי מדרשו התהלך לפני במצות מילה, ובדבר הזה תהיה תמים, שכל זמן שהערלה בך אתה בעל מום לפני. דבר אחר והיה תמים, עכשיו אתה חסר חמשה אברים שתי עינים, שתי אזנים, וראש הגויה שאוסיף לך אות על שמך ויהיו מנין אותיותיך מאתיים ארבעים ושמונה כמנין אבריך:</text>
    </pasuk>
    <pasuk id="2">
      <text title="ואתנה בריתי: ">ברית של אהבה וברית הארץ להורישה לך על ידי מצוה זו:</text>
    </pasuk>
    <pasuk id="3">
      <text title="ויפול אברם על פניו: ">ממורא השכינה, שעד שלא מל לא היה בו כח לעמוד ורוח הקודש נצבת עליו, וזהו שנאמר בבלעם (במדבר כד ד) נופל וגלוי עינים. בברייתא דרבי אליעזר מצאתי כן:</text>
    </pasuk>
    <pasuk id="5">
      <text title="כי אב המון גוים: ">לשון נוטריקון של שמו. ורי"ש שהיתה בו בתחלה, שלא היה אב אלא לארם שהוא מקומו ועכשיו אב לכל העולם, לא זזה ממקומה, שאף יו"ד של שרי נתרעמה על השכינה עד שנתוספה ליהושע, שנאמר (במדבר יג טז) ויקרא משה להושע בן נון יהושע:</text>
    </pasuk>
    <pasuk id="6">
      <text title="ונתתיך לגוים: ">ישראל ואדום, שהרי ישמעאל כבר היה לו ולא היה מבשרו עליו:</text>
    </pasuk>
    <pasuk id="7">
      <text title="והקמותי את בריתי: ">ומה הוא הברית, להיות לך לא-להים:</text>
    </pasuk>
    <pasuk id="8">
      <text title="לאחוזת עולם: ">ושם אהיה להם לא-להים, אבל הדר בחוצה לארץ דומה כמי שאין לו אלוה:</text>
    </pasuk>
    <pasuk id="9">
      <text title="ואתה: ">וא"ו זו מוסיף על ענין ראשון אני הנה בריתי אתך, ואתה הוי זהיר לשמרו, ומה היא שמירתו, (פסוק י) זאת בריתי אשר תשמרו המול לכם וגו':</text>
    </pasuk>
    <pasuk id="10">
      <text title="ביני וביניכם וגו': ">אותם של עכשיו:</text>
      <text title="ובין זרעך אחריך: ">העתידין להוולד:</text>
      <text title="המול: ">כמו להמול כמו שאתה אומר עשות, כמו לעשות:</text>
    </pasuk>
    <pasuk id="11">
      <text title="ונמלתם: ">כמו ומלתם והנו"ן בו יתירה ליסוד הנופל בו לפרקים, כגון נ' של נושך ונ' של נושא. ונמלתם, כמו ונשאתם, אבל ימול לשון יפעל כמו יעשה, יאכל:</text>
    </pasuk>
    <pasuk id="12">
      <text title="יליד בית: ">שילדתו השפחה בבית:</text>
      <text title="ומקנת כסף: ">שקנאו משנולד:</text>
    </pasuk>
    <pasuk id="13">
      <text title="המול ימול יליד ביתך: ">כאן כפל עליו ולא אמר לשמונה ימים, ללמדך שיש יליד בית נמול לאחר שמנה ימים, כמו שמפורש במסכת שבת (דף קלה ב):</text>
    </pasuk>
    <pasuk id="14">
      <text title="וערל זכר: ">כאן למד שהמילה באותו מקום שהוא ניכר בין זכר לנקבה:</text>
      <text title="אשר לא ימול: ">משיגיע לכלל עונשין ונכרתה, אבל אביו אין ענוש עליו כרת אבל עובר בעשה:</text>
      <text title="ונכרתה הנפש: ">הולך ערירי ומת קודם זמנו:</text>
    </pasuk>
    <pasuk id="15">
      <text title="לא תקרא את שמה שרי: ">דמשמע שרי לי ולא לאחרים כי שרה סתם שמה, שתהא שרה על כל:</text>
    </pasuk>
    <pasuk id="16">
      <text title="וברכתי אותה: ">ומה הוא הברכה, שחזרה לנערותה, שנאמר (לקמן יח יב) אחרי בלותי היתה לי עדנה:</text>
      <text title="וברכתיה: ">בהנקת שדים, כשנצרכה לכך ביום משתה של יצחק, שהיו מרננים עליהם שהביאו אסופי מן השוק ואומרים בננו הוא, והביאה כל אחת בנה עמה ומניקתה לא הביאה, והיא היניקה את כולם, הוא שנאמר (כא ז) היניקה בנים שרה. בראשית רבה (נג ט) רמזו במקצת:</text>
    </pasuk>
    <pasuk id="17">
      <text title="ויפל אברהם על פניו ויצחק: ">זה תירגם אנקלוס וחדי, לשון שמחה, ושל שרה לשון מחוך. למדת שאברהם האמין ושמח, ושרה לא האמינה ולגלגה. וזהו שהקפיד הקב"ה על שרה ולא הקפיד על אברהם:</text>
      <text title="הלבן: ">יש תמיהות שהן קיימות כמו (ש"א ב כז) הנגלה נגליתי, (ש"ב טו כז) הרואה אתה, אף זו היא קיימת, וכך אמר בלבו הנעשה חסד זה לאחר מה שהקב"ה עושה לי:</text>
      <text title="ואם שרה הבת תשעים שנה: ">היתה כדאי לילד. ואף על פי שדורות הראשונים היו מולידין בני חמש מאות שנה, בימי אברהם נתמעטו השנים כבר ובא תשות כח לעולם, וצא ולמד מעשרה דורות שמנח ועד אברהם שמיהרו תולדותיהן בני ששים ובני שבעים:</text>
    </pasuk>
    <pasuk id="18">
      <text title="לו ישמעאל יחיה: ">הלואי שיחיה ישמעאל, איני כדאי לקבל מתן שכר כזה:</text>
      <text title="יחיה לפניך: ">יחיה ביראתך, כמו (פסוק א) התהלך לפני, פלח קדמי:</text>
    </pasuk>
    <pasuk id="19">
      <text title="אבל: ">לשון אמתת דברים, וכן (לקמן מב כא) אבל אשמים אנחנו, (מ"ב ד יד) אבל בן אין לה:</text>
      <text title="וקראת את שמו יצחק: ">על שם הצחוק. ויש אומרים על שם י' נסיונות, וצ' שנה של שרה, וח' ימים שנימול, וק' שנה של אברהם. והקימותי את בריתי למה נאמר, והרי כבר כתיב (פסוק ט) ואתה את בריתי תשמור אתה וזרעך וגו' אלא לפי שאומר (פסוק ז) והקמותי וגו', יכול בני ישמעאל ובני קטורה בכלל הקיום, תלמוד לומר והקמותי את בריתי אתו, ולא עם אחרים. ואת בריתי אקים את יצחק, למה נאמר, [אלא למד שהיה קדוש מבטן]. דבר אחר אמר ר' אבא מכאן למד קל וחומר בן הגבירה מבן האמה, כתיב (פסוק כ) כי הנה ברכתי אותו והפריתי אותו והרביתי אותו, זה ישמעאל וקל וחומר ואת בריתי אקים את יצחק:</text>
      <text title="את בריתי: ">ברית המילה תהא מסורה לזרעו של יצחק:</text>
    </pasuk>
    <pasuk id="20">
      <text title="שנים עשר נשיאם: ">כעננים יכלו, כמו (משלי כה יד) נשיאים ורוח:</text>
    </pasuk>
    <pasuk id="22">
      <text title="מעל אברהם: ">לשון נקיה הוא כלפי שכינה, ולמדנו שהצדיקים מרכבתו של מקום:</text>
    </pasuk>
    <pasuk id="23">
      <text title="בעצם היום: ">בו ביום שנצטוה, ביום ולא בלילה, לא נתיירא לא מן הגוים ולא מן הלצנים, ושלא יהיו אויביו ובני דורו אומרים אילו ראינוהו לא הנחנוהו למול ולקיים מצותו של מקום:</text>
      <text title="וימל: ">לשון ויפעל:</text>
    </pasuk>
    <pasuk id="24">
      <text title="בהמולו: ">בהפעלו, כמו (ב ד) בהבראם:</text>
    </pasuk>
    <pasuk id="25">
      <text title="בהמולו את בשר ערלתו: ">באברהם לא נאמר את, לפי שלא היה חסר אלא חתוך בשר, שכבר נתמעך על ידי תשמיש, אבל ישמעאל שהיה ילד הוזקק לחתוך ערלה ולפרוע המילה, לכך נאמר בו את:</text>
    </pasuk>
    <pasuk id="26">
      <text title="בעצם היום הזה: ">שמלאו לאברהם תשעים ותשע שנה ולישמעאל שלש עשרה שנים נמול אברהם וישמעאל בנו:</text>
    </pasuk>
  </chapter>
  <chapter id="18">
    <pasuk id="1">
      <text title="וירא אליו: ">לבקר את החולה. אמר רבי חמא בר חנינא יום שלישי למילתו היה, ובא הקב"ה ושאל בשלומו:</text>
      <text title="באלוני ממרא: ">הוא שנתן לו עצה על המילה, לפיכך נגלה עליו בחלקו:</text>
      <text title="ישב: ">ישב כתיב, בקש לעמוד, אמר לו הקב"ה שב ואני אעמוד, ואתה סימן לבניך, שעתיד אני להתיצב בעדת הדיינין והן יושבין, שנאמר (תהלים פב א) א-להים נצב בעדת אל:</text>
      <text title="פתח האהל: ">לראות אם יש עובר ושב ויכניסם בביתו:</text>
      <text title="כחום היום: ">הוציא הקב"ה חמה מנרתיקה שלא להטריחו באורחים, ולפי שראהו מצטער שלא היו אורחים באים, הביא המלאכים עליו בדמות אנשים:</text>
    </pasuk>
    <pasuk id="2">
      <text title="והנה שלשה אנשים: ">אחד לבשר את שרה ואחד להפוך את סדום ואחד לרפאות את אברהם, שאין מלאך אחד עושה שתי שליחיות. תדע לך שכן כל הפרשה הוא מזכירן בלשון רבים (פסוק ח) ויאכלו, (פסוק ט) ויאמרו אליו, ובבשורה נאמר (שם י) ויאמר שוב אשוב אליך, ובהפיכת סדום הוא אומר (יט כב) כי לא אוכל לעשות דבר, (שם כא), לבלתי הפכי. ורפאל שרפא את אברהם הלך משם להציל את לוט, הוא שנאמר (שם יז) ויהי כהוציאם אותם החוצה ויאמר המלט על נפשך, למדת שהאחד היה מציל:</text>
      <text title="נצבים עליו: ">לפניו, כמו (במדבר ב כ) ועליו מטה מנשה. אבל לשון נקיה הוא כלפי המלאכים:</text>
      <text title="וירא: ">מהו וירא וירא שני פעמים, הראשון כמשמעו והשני לשון הבנה, נסתכל שהיו נצבים במקום אחד והבין שלא היו רוצים להטריחו ואף על פי שיודעים היו שיצא לקראתם, עמדו במקומם לכבודו ולהראותו שלא רצו להטריחו, וקדם הוא ורץ לקראתם. בבבא מציעא (פו ב) כתיב נצבים עליו, וכתיב וירץ לקראתם, כד חזיוה דהוה שרי ואסר פירשו הימנו, מיד וירץ לקראתם:</text>
    </pasuk>
    <pasuk id="3">
      <text title="ויאמר א-דני אם נא וגו': ">לגדול שבהם אמר, וקראם כולם אדונים ולגדול אמר אל נא תעבור, וכיון שלא יעבור הוא, יעמדו חבריו עמו, ובלשון זה הוא חול. דבר אחר קודש הוא, והיה אומר להקב"ה להמתין לו עד שירוץ ויכניס את האורחים. ואף על פי שכתוב אחר (פסוק ב) וירץ לקראתם, האמירה קודם לכן היתה, ודרך המקראות לדבר כן, כמו שפירשתי אצל (ו ג) לא ידון רוחי באדם, שנכתב אחר (ה לב) ויולד נח, ואי אפשר לומר אלא אם כן קודם גזירת מאה עשרים שנה, ושתי הלשונות בבראשית רבה (מח י):</text>
    </pasuk>
    <pasuk id="4">
      <text title="יקח נא: ">על ידי שליח, והקב"ה שלם לבניו על ידי שליח שנאמר (במדבר כ יא) וירם משה את ידו ויך את הסלע:</text>
      <text title="ורחצו רגליכם: ">כסבור שהם ערביים שמשתחוים לאבק רגליהם והקפיד שלא להכניס עבודה זרה לביתו. אבל לוט שלא הקפיד, הקדים לינה לרחיצה, שנאמר (יט ב) ולינו ורחצו רגליכם:</text>
      <text title="תחת העץ: ">תחת האילן:</text>
    </pasuk>
    <pasuk id="5">
      <text title="וסעדו לבכם: ">בתורה בנביאים ובכתובים מצינו דפתא סעדתא דלבא. בתורה סעדו לבכם. בנביאים (שופטים יט ה) סעד לבך פת לחם. בכתובים (תהלים קד טו) ולחם לבב אנוש יסעד. אמר רבי חמא לבבכם אין כתיב כאן אלא לבכם, מגיד שאין יצר הרע שולט במלאכים:</text>
      <text title="אחר תעבורו: ">אחר כן תלכו:</text>
      <text title="כי על כן עברתם: ">כי הדבר הזה אני מבקש מכם מאחר שעברתם עלי לכבודי:</text>
      <text title="כי על כן: ">כמו על אשר, וכן כל כי על כן שבמקרא (לקמן יט ח) כי על כן באו בצל קורתי, (לקמן לג י) כי על כן ראיתי פניך, (שם לח כו) כי על כן לא נתתיה, (במדבר י לא) כי על כן ידעת חנותנו:</text>
    </pasuk>
    <pasuk id="6">
      <text title="קמח סלת: ">סלת לעוגות, קמח לעמלן של טבחים, לכסות את הקדרה, ולשאוב את הזוהמא:</text>
    </pasuk>
    <pasuk id="7">
      <text title="בן בקר רך וטוב: ">שלשה פרים היו כדי להאכילן שלש לשונות בחרדל:</text>
      <text title="אל הנער: ">זה ישמעאל לחנכו במצות:</text>
    </pasuk>
    <pasuk id="8">
      <text title="ויקח חמאה וגו': ">ולחם לא הביא לפי שפירסה שרה נדה, שחזר לה אורח כנשים אותו היום, ונטמאת העיסה:</text>
      <text title="חמאה: ">שומן החלב שקולטין מעל פניו:</text>
      <text title="ובן הבקר אשר עשה: ">אשר תקן, קמא קמא שתקן, אמטי ואייתי קמייהו:</text>
      <text title="ויאכלו: ">נראו כמו שאכלו, מכאן שלא ישנה אדם מן המנהג:</text>
    </pasuk>
    <pasuk id="9">
      <text title="ויאמרו אליו: ">נקוד על אי"ו שבאליו, ותניא רבי שמעון בן אלעזר אומר כל מקום שהכתב רבה על הנקודה אתה דורש הכתב וכו', וכאן הנקודה רבה על הכתב אתה דורש הנקודה, שאף לשרה שאלו איו אברהם, למדנו שישאל אדם באכסניא שלו לאיש על האשה ולאשה על האיש. בבבא מציעא (פז א) אומרים יודעים היו מלאכי השרת שרה אמנו היכן היתה, אלא להודיע שצנועה היתה כדי לחבבה על בעלה. אמר רבי יוסי בר חנינא כדי לשגר לה כוס של ברכה:</text>
      <text title="הנה באהל: ">צנועה היא:</text>
    </pasuk>
    <pasuk id="10">
      <text title="כעת חיה: ">כעת הזאת לשנה הבאה, ופסח היה, ולפסח הבא נולד יצחק, מדלא קרינן כעת אלא כעת. כעת חיה כעת הזאת שתהא חיה לכם שתהיו כלכם שלימים וקיימים:</text>
      <text title="שוב אשוב: ">לא בשרו המלאך שישוב אליו אלא בשליחותו של מקום אמר לו, כמו (טז י) ויאמר לה מלאך ה' הרבה ארבה, והוא אין בידו להרבות, אלא בשליחותו של מקום, אף כאן בשליחותו של מקום אמר לו כן. אלישע אמר לשונמית (מלכים ב' ד טז) למועד הזה כעת חיה את חובקת בן ותאמר אל אדוני איש הא-להים אל תכזב בשפחתך, אותן המלאכים שבשרו את שרה אמרו למועד אשוב. אמר לה אלישע אותם המלאכים שהם חיים וקיימים לעולם אמרו למועד אשוב, אבל אני בשר ודם שהיום חי ומחר מת, בין חי ובין מת למועד הזה וגו':</text>
      <text title="והוא אחריו: ">הפתח היה אחר המלאך:</text>
    </pasuk>
    <pasuk id="11">
      <text title="חדל להיות: ">פסק ממנה:</text>
      <text title="ארח כנשים: ">אורח נדות:</text>
    </pasuk>
    <pasuk id="12">
      <text title="בקרבה: ">מסתכלת במעיה ואמרה אפשר הקרבים הללו טעונין ולד, השדים הללו שצמקו מושכין חלב, תנחומא (שופטים יח):</text>
      <text title="עדנה: ">צחצוח בשר, ולשון משנה (מנחות פו א) משיר את השער ומעדן את הבשר. דבר אחר לשון עידן, זמן וסת נדות:</text>
    </pasuk>
    <pasuk id="13">
      <text title="האף אמנם: ">הגם אמת אלד:</text>
      <text title="ואני זקנתי: ">שינה הכתוב מפני השלום, שהרי היא אמרה ואדוני זקן:</text>
    </pasuk>
    <pasuk id="14">
      <text title="היפלא: ">כתרגומו היתכסי, וכי שום דבר מופלא ומופרד ומכוסה ממני מלעשות כרצוני:</text>
      <text title="למועד: ">לאותו מועד המיוחד שקבעתי לך אתמול למועד הזה בשנה האחרת:</text>
    </pasuk>
    <pasuk id="15">
      <text title="כי יראה וגו' כי צחקת: ">הראשון משמש לשון דהא שנותן טעם לדבר ותכחש שרה לפי שיראה, והשני משמש בלשון אלא, ויאמר לא כדבריך הוא אלא צחקת, שאמרו רבותינו כי משמש בארבע לשונות אי, דילמא, אלא, דהא:</text>
    </pasuk>
    <pasuk id="16">
      <text title="וישקיפו על פני סדום: ">כל השקפה שבמקרא לרעה חוץ מהשקיפה ממעון קדשך (דברים כו טו), שגדול כח מתנות עניים שהופך מדת רוגז לרחמים:</text>
      <text title="לשלחם: ">ללוותם, כסבור אורחים הם:</text>
    </pasuk>
    <pasuk id="17">
      <text title="המכסה אני: ">בתמיה:</text>
      <text title="אשר אני עושה: ">בסדום, לא יפה לי לעשות דבר זה שלא מדעתו, אני נתתי לו את הארץ הזאת, וחמשה כרכין הללו שלו הן, שנאמר (י יט) גבול הכנעני מצידון וגו' בואכה סדומה ועמורה וגו'. קראתי אותו אברהם, אב המון גוים, ואשמיד את הבנים ולא אודיע לאב שהוא אוהבי:</text>
    </pasuk>
    <pasuk id="18">
      <text title="ואברהם היו יהיה: ">מדרש אגדה (משלי י ז) זכר צדיק לברכה, הואיל והזכירו ברכו. ופשוטו וכי ממנו אני מעלים, והרי הוא חביב לפני להיות לגוי גדול ולהתברך בו כל גויי הארץ:</text>
    </pasuk>
    <pasuk id="19">
      <text title="כי ידעתיו: ">לשון חיבה, כמו (רות ב א) מודע לאישה, (שם ג ב) הלא בועז מודעתנו, (שמות לג יז) ואדעך בשם, ואמנם עיקר לשון כולם אינו אלא לשון ידיעה, שהמחבב את האדם מקרבו אצלו ויודעו ומכירו. ולמה ידעתיו, למען אשר יצוה לפי שהוא מצוה את בניו עלי לשמור דרכי. ואם תפרשהו כתרגומו יודע אני בו שיצוה את בניו וגו', אין למען נופל על הלשון:</text>
      <text title="יצוה: ">לשון הווה, כמו (איוב א ה) ככה יעשה איוב:</text>
      <text title="למען הביא: ">כך הוא מצוה לבניו שמרו דרך ה' כדי שיביא ה' על אברהם וגו'. על בית אברהם לא נאמר, אלא על אברהם, למדנו כל המעמיד בן צדיק כאלו אינו מת:</text>
    </pasuk>
    <pasuk id="20">
      <text title="ויאמר ה': ">אל אברהם, שעשה כאשר אמר שלא יכסה ממנו:</text>
      <text title="כי רבה: ">כל רבה שבמקרא הטעם למטה בבי"ת, לפי שהן מתורגמין גדולה, או גדלה והולכת, אבל זה טעמו למעלה ברי"ש, לפי שמתורגם גדלה כבר, כמו שפירשתי לעיל (טו יז) ויהי השמש באה, (רות א טו) הנה שבה יבמתך:</text>
    </pasuk>
    <pasuk id="21">
      <text title="ארדה נא ואראה: ">למד לדיינים שלא יפסקו דיני נפשות אלא בראיה, הכל כמו שפירשתי בפרשת הפלגה (לעיל יא ז). דבר אחר ארדה נא לסוף מעשיהם:</text>
      <text title="הכצעקתה: ">של מדינה:</text>
      <text title="הבאה אלי עשו: ">ואם עומדים במרדם כלה אני עושה בהם. ואם לא יעמדו במרדן, אדעה מה אעשה להפרע מהן ביסורין ולא אכלה אותן. וכיוצא בו מצינו במקום אחר (שמות לג ה) ועתה הורד עדיך מעליך ואדעה מה אעשה לך, ולפיכך יש הפסק נקודת פסיק בין עשו לכלה, כדי להפריד תיבה מחברתה. ורבותינו דרשו הכצעקתה, צעקת ריבה אחת שהרגוה מיתה משונה על שנתנה מזון לעני, כמפורש בחלק (סנהדרין קט ב):</text>
    </pasuk>
    <pasuk id="22">
      <text title="ויפנו משם: ">ממקום שאברהם ליוום שם:</text>
      <text title="ואברהם עודנו עומד לפני ה': ">והלא לא הלך לעמוד לפניו אלא הקב"ה בא אצלו ואמר לו (פסוק כ) זעקת סדום ועמורה כי רבה, והיה לו לכתוב וה' עודנו עומד לפני אברהם, אלא תיקון סופרים הוא זה (אשר הפכוהו ז"ל לכתוב כן):</text>
    </pasuk>
    <pasuk id="23">
      <text title="ויגש אברהם: ">מצינו הגשה למלחמה (ש"ב י יג) ויגש יואב וגו', הגשה לפיוס (להלן מד יח) ויגש אליו יהודה, והגשה לתפלה (מלכים א' יח לו) ויגש אליהו הנביא, ולכל אלה נכנס אברהם, לדבר קשות, ולפיוס ולתפלה:</text>
      <text title="האף תספה: ">הגם תספה. ולתרגום של אונקלוס שתרגמו לשון רוגז, כך פירושו האף ישיאך שתספה צדיק עם רשע:</text>
    </pasuk>
    <pasuk id="24">
      <text title="אולי יש חמשים צדיקים: ">עשרה צדיקים לכל כרך וכרך, כי חמשה מקומות יש:</text>
    </pasuk>
    <pasuk id="25">
      <text title="חלילה לך: ">ואם תאמר לא יצילו הצדיקים את הרשעים, למה תמית הצדיקים:</text>
      <text title="חלילה לך: ">חולין הוא לך, יאמרו כך הוא אומנתו, שוטף הכל, צדיקים ורשעים, כך עשית לדור המבול ולדור הפלגה:</text>
      <text title="כדבר הזה: ">לא הוא ולא כיוצא בו:</text>
      <text title="חלילה לך: ">לעולם הבא:</text>
      <text title="השופט כל הארץ: ">נקוד בחטף פת"ח ה"א של השופט לשון תמיה, וכי מי שהוא שופט לא יעשה משפט אמת:</text>
    </pasuk>
    <pasuk id="26">
      <text title="אם אמצא בסדום וגו' לכל המקום: ">לכל הכרכים, לפי שסדום היתה מטרפולין וחשובה מכולם תלה בה הכתוב:</text>
    </pasuk>
    <pasuk id="27">
      <text title="ואנכי עפר ואפר: ">וכבר הייתי ראוי להיות עפר על ידי המלכים, ואפר על ידי נמרוד, לולי רחמיך אשר עמדו לי:</text>
    </pasuk>
    <pasuk id="28">
      <text title="התשחית בחמשה: ">והלא הן תשעה לכל כרך, ואתה צדיקו של עולם תצטרף עמהם:</text>
    </pasuk>
    <pasuk id="29">
      <text title="אולי ימצאון שם ארבעים: ">וימלטו ארבעה הכרכים, וכן שלשים יצילו שלשה מהם או עשרים יצילו שנים מהם או עשרה יצילו אחד מהם:</text>
    </pasuk>
    <pasuk id="31">
      <text title="הואלתי: ">רציתי כמו (שמות ב כא) ויואל משה:</text>
    </pasuk>
    <pasuk id="32">
      <text title="אולי ימצאון שם עשרה: ">על פחות לא בקש. אמר דור המבול היו שמונה, נח ובניו ונשיהם ולא הצילו על דורם, ועל תשעה על ידי צירוף כבר בקש ולא מצא:</text>
    </pasuk>
    <pasuk id="33">
      <text title="וילך ה' וגו': ">כיון שנשתתק הסניגור הלך לו הדיין:</text>
      <text title="ואברהם שב למקומו: ">נסתלק הדיין נסתלק הסניגור והקטיגור מקטרג, ולפיכך (יט א) ויבאו שני המלאכים סדומה [בערב] להשחית. אחד להשחית את סדום ואחד להציל את לוט, והוא אותו שבא לרפאות את אברהם. והשלישי שבא לבשר את שרה, כיון שעשה שליחותו נסתלק לו:</text>
    </pasuk>
  </chapter>
  <chapter id="19">
    <pasuk id="1">
      <text title="המלאכים: ">ולהלן קראם אנשים, כשהיתה שכינה עמהם קראם אנשים. דבר אחר אצל אברהם שכחו גדול והיו המלאכים תדירין אצלו כאנשים קראם אנשים, ואצל לוט קראם מלאכים:</text>
      <text title="בערב: ">וכי כל כך שהו המלאכים מחברון לסדום, אלא מלאכי רחמים היו, וממתינים שמא יוכל אברהם ללמד עליהם סניגוריא:</text>
      <text title="ולוט ישב בשער סדום: ">ישב כתיב אותו היום מינוהו שופט עליהם:</text>
      <text title="וירא לוט וגו': ">מבית אברהם למד לחזור על האורחים:</text>
    </pasuk>
    <pasuk id="2">
      <text title="הנה נא א-דני: ">הנה נא אתם אדונים לי אחר שעברתם עלי. דבר אחר הנה נא צריכים אתם לתת לב על הרשעים הללו שלא יכירו בכם. וזו היא עצה נכונה:</text>
      <text title="סורו נא: ">עקמו את הדרך לביתי דרך עקלתון, שלא יכירו שאתם נכנסין שם לכך נאמר סורו, בבראשית רבה (נ ז):</text>
      <text title="ולינו ורחצו רגליכם: ">וכי דרכן של בני אדם ללון תחלה ואחר כך לרחוץ, ועוד שהרי אברהם אמר להם תחלה (יח ד) ורחצו רגליכם. אלא כך אמר לוט אם כשיבאו אנשי סדום ויראו שכבר רחצו רגליהם, יעלילו עלי ויאמרו כבר עברו שני ימים או שלשה שבאו לביתך ולא הודעתנו, לפיכך אמר מוטב שיתעכבו כאן באבק רגליהם שיהיו נראין כמו שבאו עכשיו, לפיכך אמר לינו תחלה ואחר כך רחצו:</text>
      <text title="ויאמרו לא: ">לאברהם אמרו (יח ה) כן תעשה, מכאן שמסרבין לקטן ואין מסרבין לגדול:</text>
      <text title="כי ברחוב נלין: ">הרי כי משמש בלשון אלא, שאמרו לא נסור אל ביתך אלא ברחובה של עיר נלין:</text>
    </pasuk>
    <pasuk id="3">
      <text title="ויסרו אליו: ">עקמו את הדרך לצד ביתו:</text>
      <text title="ומצות אפה: ">פסח היה:</text>
    </pasuk>
    <pasuk id="4">
      <text title="טרם ישכבו ואנשי העיר אנשי סדום: ">כך נדרש בבראשית רבה (נ ה) טרם ישכבו ואנשי העיר היו בפיהם של מלאכים, שהיו שואלים ללוט מה טיבם ומעשיהם, והוא אומר להם רובם רשעים. עודם מדברים בהם ואנשי סדום וגו'. ופשוטו של מקרא ואנשי העיר, אנשי רשע, נסבו על הבית. על שהיו רשעים נקראים אנשי סדום, כמו שאמר הכתוב (יג יג) ואנשי סדום רעים וחטאים:</text>
      <text title="כל העם מקצה: ">מקצה העיר עד הקצה, שאין אחד מהם מוחה בידם, שאפילו צדיק אחד אין בהם:</text>
    </pasuk>
    <pasuk id="5">
      <text title="ונדעה אתם: ">במשכב זכר, כמו (פסוק ח) אשר לא ידעו איש:  </text>
    </pasuk>
    <pasuk id="8">
      <text title="האל: ">כמו האלה:</text>
      <text title="כי על כן באו: ">כי הטובה הזאת תעשו לכבודי על אשר באו בצל קורתי, תרגום בטלל שרותי, תרגום של קורה שרותא:</text>
    </pasuk>
    <pasuk id="9">
      <text title="ויאמרו גש הלאה: ">קרב להלאה, כלומר התקרב לצדדין והתרחק ממנו, וכן כל הלאה שבמקרא לשון רחוק, כמו (במדבר יז ב) זרה הלאה, (ש"א כ כב) הנה החצי ממך והלאה. גש הלאה המשך להלן, בלשון לע"ז טרי"י טי"י ד"י נו"ש [משוך את עצמך ממנו], ודבר נזיפה הוא לומר אין אנו חוששין לך, ודומה לו (ישעיה סה ה) קרב אליך אל תגש בי, וכן (ישעיה מט כ) גשה לי ואשבה, המשך לצדדין בעבורי ואשב אצלך. אתה מליץ על האורחין, איך מלאך לבך. על שאמר להם על הבנות, אמרו לו גש הלאה, לשון נחת, ועל שהיה מליץ על האורחים אמרו האחד בא לגור, אדם נכרי יחידי אתה בינינו שבאת לגור, וישפוט שפוט ונעשית מוכיח אותנו:</text>
      <text title="הדלת: ">דלת הסובבת לנעול ולפתוח:</text>
    </pasuk>
    <pasuk id="11">
      <text title="פתח: ">הוא החלל שבו נכנסין ויוצאין:</text>
      <text title="בסנורים: ">מכת עורון:</text>
      <text title="מקטן ועד גדול: ">הקטנים התחילו בעבירה תחלה, שנאמר (פסוק ד) מנער ועד זקן, לפיכך התחילה הפורענות מהם:</text>
    </pasuk>
    <pasuk id="12">
      <text title="עוד מי לך פה: ">פשוטו של מקרא מי לך עוד בעיר הזאת חוץ מאשתך ובנותיך שבבית:</text>
      <text title="חתן ובניך ובנותיך: ">אם יש לך חתן או בנים ובנות הוצא מן המקום:</text>
      <text title="ובניך: ">בני בנותיך הנשואות. ומדרש אגדה עוד מאחר שעושין נבלה כזאת מי לך פתחון פה ללמד סניגוריא עליהם, שכל הלילה היה מליץ עליהם טובות, קרי ביה מי לך פה:</text>
    </pasuk>
    <pasuk id="14">
      <text title="חתניו: ">שתי בנות נשואות היו לו בעיר:</text>
      <text title="לוקחי בנותיו: ">שאותן שבבית היו ארוסות להם:</text>
    </pasuk>
    <pasuk id="15">
      <text title="ויאיצו: ">כתרגומו ודחיקו, מהרוהו:</text>
      <text title="הנמצאות: ">המזומנות לך בבית להצילם. ומדרש אגדה יש, וזה ישובו של מקרא:</text>
      <text title="תספה: ">תהיה כלה. (דברים ב יד) עד תום כל הדור, מתורגם עד דסף כל דרא:</text>
    </pasuk>
    <pasuk id="16">
      <text title="ויתמהמה: ">כדי להציל את ממונו:</text>
      <text title="ויחזיקו: ">אחד מהם היה שליח להצילו, וחבירו להפוך את סדום, לכך נאמר (פסוק יז) ויאמר המלט, ולא נאמר ויאמרו:</text>
    </pasuk>
    <pasuk id="17">
      <text title="המלט על נפשך: ">דייך להציל נפשות, אל תחוס על הממון:</text>
      <text title="אל תביט אחריך: ">אתה הרשעת עמהם, ובזכות אברהם אתה ניצול, אינך כדאי לראות בפורענותם ואתה ניצול:</text>
      <text title="בכל הככר: ">ככר הירדן:</text>
      <text title="ההרה המלט: ">אצל אברהם ברח, שהוא יושב בהר, שנאמר לעיל (יב ח) ויעתק משם ההרה. ואף עכשיו היה יושב שם, שנאמר (יג ג) אל המקום אשר היה שם אהלו בתחלה, ואף על פי שכתוב (שם יח) ויאהל אברם וגו', אהלים הרבה היו לו ונמשכו עד חברון:</text>
      <text title="המלט: ">לשון השמטה, וכן כל המלטה שבמקרא אישמוציי"ר [להינצל] בלע"ז וכן (ישעיה סו ז) והמליטה זכר, שנשמט העובר מן הרחם, (תהלים קכד ז) כצפור נמלטה, (ישעיה מו ב) ולא יכלו מלט משא, להשמיט משא הרעי שבנקביהם:</text>
    </pasuk>
    <pasuk id="18">
      <text title="אל נא א-דני: ">רבותינו אמרו שם זה קדש, שנאמר בו להחיות את נפשי, מי שיש בידו להמית ולהחיות. ותרגומו בבעו כען ה':</text>
      <text title="אל נא: ">אל נא תאמר אלי להמלט ההרה:</text>
      <text title="נא: ">לשון בקשה:</text>
    </pasuk>
    <pasuk id="19">
      <text title="פן תדבקני הרעה: ">כשהייתי אצל אנשי סדום היה הקב"ה רואה מעשי ומעשי בני העיר, והייתי נראה צדיק וכדאי להנצל, וכשאבא אצל צדיק אני כרשע. וכן אמרה הצרפית לאליהו (מ"א יז יח) כי באת אלי להזכיר את עוני, עד שלא באת אצלי היה הקב"ה רואה מעשי ומעשי עמי ואני צדקת ביניהם, ומשבאת אצלי לפי מעשיך אני רשעה:</text>
    </pasuk>
    <pasuk id="20">
      <text title="העיר הזאת קרובה: ">קרובה ישיבתה נתיישבה מקרוב, לפיכך לא נתמלאה סאתה עדיין. ומה היא קריבתה, מדור הפלגה שנתפלגו האנשים והתחילו להתישב איש איש במקומו, והיא היתה בשנת מות פלג, ומשם ועד כאן חמשים ושתים שנה, שפלג מת בשנת ארבעים ושמונה לאברהם. כיצד, פלג חי (לעיל יא יט) אחרי הולידו את רעו מאתים ותשע שנה, צא מהם שלשים ושתים כשנולד שרוג, ומשרוג עד שנולד נחור שלשים, הרי ששים ושתים, ומנחור עד שנולד תרח עשרים ותשע, הרי תשעים ואחת, ומשם עד שנולד אברהם שבעים, הרי מאה ששים ואחת, תן להם ארבעים ושמונה הרי מאתים ותשע, ואותה שנה היתה שנת הפלגה, וכשנחרבה סדום היה אברהם בן תשעים ותשע שנה, הרי מדור הפלגה עד כאן חמשים ושתים שנה, וצוער איחרה ישיבתה אחרי ישיבת סדום וחברותיה שנה אחת, הוא שנאמר אמלטה נא, נא בגימטריא חמשים ואחת:</text>
      <text title="הלא מצער היא: ">והלא עונותיה מועטין, ויכול אתה להניחה:</text>
      <text title="ותחי נפשי: ">בה, זה מדרשו. ופשוטו של מקרא הלא עיר קטנה היא, ואנשים בה מעט, אין לך להקפיד אם תניחנה ותחי נפשי בה:</text>
    </pasuk>
    <pasuk id="21">
      <text title="גם לדבר הזה: ">לא דייך שאתה ניצול, אלא אף כל העיר אציל בגללך:</text>
      <text title="הפכי: ">הופך אני, כמו (מח ה) עד בואי, (טז יג) אחרי רואי, (ירמיה לא יט) מדי דברי בו:</text>
    </pasuk>
    <pasuk id="22">
      <text title="כי לא אוכל לעשות: ">זהו עונשן של מלאכים, על שאמרו (פסוק יג) כי משחיתים אנחנו, ותלו הדבר בעצמן, לפיכך לא זזו משם עד שהוזקקו לומר שאין הדבר ברשותן:</text>
      <text title="כי לא אוכל: ">לשון יחיד, מכאן אתה למד שהאחד הופך והאחד מציל, שאין שני מלאכים נשלחים לדבר אחד:</text>
      <text title="על כן קרא שם העיר צוער: ">על שם (פסוק כ) והיא מצער:</text>
    </pasuk>
    <pasuk id="24">
      <text title="וה' המטיר: ">כל מקום שנאמר וה' הוא ובית דינו:</text>
      <text title="המטיר על סדום: ">בעלות השחר, כמו שנאמר לעיל (פסוק טו) וכמו השחר עלה, שעה שהלבנה עומדת ברקיע עם החמה, לפי שהיו מהם עובדין לחמה ומהם ללבנה, אמר הקב"ה אם אפרע מהם ביום יהיו עובדי לבנה אומרים אילו היה בלילה כשהלבנה מושלת לא היינו חרבין, ואם אפרע מהם בלילה יהיו עובדי החמה אומרים אילו היה ביום כשהחמה מושלת לא היינו חרבים, לכך כתיב וכמו השחר עלה ונפרע מהם בשעה שהחמה והלבנה מושלים:</text>
      <text title="המטיר וגו' גפרית ואש: ">בתחלה מטר ונעשה גפרית ואש:</text>
      <text title="מאת ה': ">דרך המקראות לדבר כן, כמו (ד כג) נשי למך, ולא אמר נשיי. וכן אמר דוד (מ"א א לג) קחו עמכם את עבדי אדוניכם, ולא אמר מעבדי, וכן אחשורוש אמר (אסתר ח ח) בשם המלך, ולא אמר בשמי. אף כאן אמר מאת ה' ולא אמר מאתו:</text>
      <text title="מן השמים: ">והוא שאמר הכתוב (איוב לו לא) כי בם ידין עמים וגו', כשבא ליסר הבריות מביא עליהם אש מן השמים כמו שעשה לסדום, וכשבא להוריד המן מן השמים לישראל (שמות טז ד) הנני ממטיר לכם לחם מן השמים:</text>
    </pasuk>
    <pasuk id="25">
      <text title="ויהפוך את הערים וגו': ">ארבעתן יושבות בסלע אחד והפכן מלמעלה למטה, שנאמר (איוב כח ט) בחלמיש שלח ידו וגו':</text>
    </pasuk>
    <pasuk id="26">
      <text title="ותבט אשתו מאחריו: ">מאחריו של לוט:</text>
      <text title="ותהי נציב מלח: ">במלח חטאה ובמלח לקתה. אמר לה תני מעט מלח לאורחים הללו, אמרה לו אף המנהג הרע הזה אתה בא להנהיג במקום הזה:</text>
    </pasuk>
    <pasuk id="28">
      <text title="קיטור: ">תימור של עשן טורק"א [לפיד] בלע"ז:</text>
      <text title="כבשן: ">חפירה ששורפין בה את אבנים לסיד, וכן כל כבשן שבתורה:</text>
    </pasuk>
    <pasuk id="29">
      <text title="ויזכור א-להים את אברהם: ">מהו זכירתו של אברהם על לוט, נזכר שהיה לוט יודע ששרה אשתו של אברהם, ושמע שאמר אברהם במצרים על שרה (יב יט) אחותי היא, ולא גילה הדבר, שהיה חס עליו, לפיכך חס הקב"ה עליו:</text>
    </pasuk>
    <pasuk id="30">
      <text title="כי ירא לשבת בצוער: ">לפי שהיתה קרובה לסדום:</text>
    </pasuk>
    <pasuk id="31">
      <text title="אבינו זקן: ">ואם לא עכשיו אימתי, שמא ימות או יפסוק מלהוליד:</text>
      <text title="ואיש אין בארץ: ">סבורות היו שכל העולם נחרב כמו בדור המבול:</text>
    </pasuk>
    <pasuk id="33">
      <text title="ותשקין וגו': ">יין נזדמן להן במערה להוציא מהן שני אומות:</text>
      <text title="ותשכב את אביה: ">ובצעירה כתיב (פסוק לה) ותשכב עמו, צעירה לפי שלא פתחה בזנות אלא אחותה למדתה, חיסך עליה הכתוב ולא פירש גנותה. אבל בכירה שפתחה בזנות פרסמה הכתוב במפורש:</text>
      <text title="ובקומה: ">של בכירה נקוד, לומר הרי הוא כאילו לא נכתב, לומר שבקומה ידע ואף על פי כן לא נשמר ליל שני מלשתות (אמר רבי לוי כל מי שהוא להוט אחר בולמוס של עריות לסוף מאכילים אותו מבשרו):  </text>
    </pasuk>
    <pasuk id="36">
      <text title="ותהרין וגו': ">אף על פי שאין האשה מתעברת מביאה ראשונה, אלו שלטו בעצמן והוציאו ערותן לחוץ ונתעברו מביאה ראשונה:</text>
    </pasuk>
    <pasuk id="37">
      <text title="מואב: ">זו שלא היתה צנועה פירשה שמאביה הוא, אבל צעירה קראתו בלשון נקיה, וקבלה שכר בימי משה, שנאמר בבני עמון (דברים ב יט) אל תתגר בם כלל, ובמואב לא הזהיר אלא שלא ילחם בם, אבל לצערן התיר לו:</text>
    </pasuk>
  </chapter>
  <chapter id="20">
    <pasuk id="1">
      <text title="ויסע משם אברהם: ">כשראה שחרבו הכרכים ופסקו העוברים והשבים נסע לו משם. דבר אחר להתרחק מלוט שיצא עליו שם רע שבא על בנותיו:</text>
    </pasuk>
    <pasuk id="2">
      <text title="ויאמר אברהם: ">כאן לא נטל רשות אלא על כרחה שלא בטובתה לפי שכבר לוקחה לבית פרעה על ידי כן:</text>
      <text title="אל שרה אשתו: ">על שרה אשתו. וכיוצא בו (ש"א ד יט) אל הלקח ארון וגו' ואל מות חמיה, שניהם בלשון על:</text>
    </pasuk>
    <pasuk id="4">
      <text title="לא קרב אליה: ">המלאך מנעו, כמו שנאמר (פסוק ו) לא נתתיך לנגוע אליה:</text>
      <text title="הגוי גם צדיק תהרג: ">אף אם הוא צדיק תהרגנו. שמא כך דרכך לאבד האומות חנם, כך עשית לדור המבול ולדור הפלגה, אף אני אומר שהרגתם על לא דבר, כשם שאתה אומר להרגני:</text>
    </pasuk>
    <pasuk id="5">
      <text title="גם הוא: ">לרבות עבדים וגמלים וחמרים שלה, את כלם שאלתי ואמרו לי אחיה הוא:</text>
      <text title="בתם לבבי: ">שלא דמיתי לחטוא:</text>
      <text title="ובנקיון כפי: ">נקי אני מן החטא שלא נגעתי בה:</text>
    </pasuk>
    <pasuk id="6">
      <text title="ידעתי כי בתם לבבך וגו': ">אמת שלא דמית מתחלה לחטוא אבל נקיון כפים אין כאן:</text>
      <text title="לא נתתיך: ">לא ממך היה שלא נגעת בה אלא חשכתי אני אותך מחטוא, ולא נתתי לך כח, וכן (לקמן לא ז) ולא נתנו א-להים, וכן (שופטים טו א) ולא נתנו אביה לבוא:</text>
    </pasuk>
    <pasuk id="7">
      <text title="השב אשת האיש: ">ואל תהא סבור שמא תתגנה בעיניו ולא יקבלנה או ישנאך ולא יתפלל עליך:</text>
      <text title="כי נביא הוא: ">ויודע שלא נגעת בה, לפיכך ויתפלל בעדך:</text>
    </pasuk>
    <pasuk id="9">
      <text title="מעשים אשר לא יעשו: ">מכה אשר לא הורגלה לבא על בריה באה לנו על ידך, עצירת כל נקבים, של זרע ושל קטנים ורעי ואזנים וחוטם:</text>
    </pasuk>
    <pasuk id="11">
      <text title="רק אין יראת א-להים: ">אכסנאי שבא לעיר, על עסקי אכילה ושתיה שואלין אותו או על עסקי אשתו שואלין אותו אשתך היא או אחותך היא:</text>
    </pasuk>
    <pasuk id="12">
      <text title="אחותי בת אבי היא: ">ובת אב מותרת לבן נח, שאין אבות לגוי. וכדי לאמת דבריו השיבם כן. ואם תאמר והלא בת אחיו היתה, בני בנים הרי הן כבנים והרי היא בתו של תרח, וכן הוא אומר ללוט (יג ח) כי אנשים אחים אנחנו:</text>
      <text title="אך לא בת אמי: ">הרן מאם אחרת היה:</text>
    </pasuk>
    <pasuk id="13">
      <text title="ויהי כאשר התעו אותי וגו': ">אונקלוס תרגם מה שתרגם. ויש לישבו עוד, דבר דבור על אופניו, כשהוציאני הקב"ה מבית אבי להיות משוטט ונד ממקום למקום, וידעתי שאעבור במקום רשעים ואומר לה זה חסדך אשר תעשי עמדי:</text>
      <text title="כאשר התעו: ">לשון רבים, ואל תתמה, כי בהרבה מקומות לשון אלהות ולשון מרות קרוי לשון רבים. (שמואל ב' ז כג) אשר הלכו א-להים, (דברים ה כג) א-להים חיים, (יהושע כד יט) א-להים קדושים הוא, וכל לשון א-להים לשון רבים. וכן (לט כ) ויקח אדוני יוסף, (דברים י יז) אדוני האדונים, (להלן מב לג) אדוני הארץ, וכן (שמות כב יד) בעליו עמו, (שם כא כט) והועד בבעליו. ואם תאמר מהו לשון התעו, כל הגולה ממקומו ואינו מיושב קרוי תועה, כמו (לקמן כא יד) ותלך ותתע, (תהלים קיט קעו) תעיתי כשה אובד, (איוב לח מא) יתעו לבלי אוכל, יצאו ויתעו לבקש אכלם:</text>
      <text title="אמרי לי: ">עלי, וכן (לקמן כו ז) וישאלו אנשי המקום לאשתו, על אשתו. וכן (שמות יד ג) ואמר פרעה לבני ישראל, כמו על בני ישראל, (שופטים ט נד) פן יאמרו לי אשה הרגתהו:</text>
    </pasuk>
    <pasuk id="14">
      <text title="ויתן לאברהם: ">כדי שיתפייס ויתפלל עליו:</text>
    </pasuk>
    <pasuk id="15">
      <text title="הנה ארצי לפניך: ">אבל פרעה אמר לו (לעיל יב יט) הנה אשתך קח ולך, לפי שנתיירא שהמצריים שטופי זמה:</text>
    </pasuk>
    <pasuk id="16">
      <text title="ולשרה אמר: ">אבימלך, לכבודה כדי לפייסה הנה עשיתי לך כבוד זה, נתתי ממון לאחיך שאמרת עליו אחי הוא, הנה הממון והכבוד הזה לך כסות עינים:</text>
      <text title="לכל אשר אתך: ">יכסו עיניהם שלא יקילוך, שאלו השיבותיך ריקנית יש להם לומר לאחר שנתעלל בה החזירה, עכשיו שהוצרכתי לבזבז ממון ולפייסך, יודעים יהיו שעל כרחי השיבותיך ועל ידי נס:</text>
      <text title="ואת כל: ">ועם כל באי העולם:</text>
      <text title="ונכחת: ">יהא לך פתחון פה להתוכח ולהראות דברים נכרים הללו. ולשון תוכחת בכל מקום ברור דברים, ובלע"ז אישפרובי"ר [לבחון] ואונקלוס תרגם בפנים אחרים, ולשון המקרא כך הוא נופל על התרגום הנה הוא לך כסות של כבוד על העינים שלי ששלטו בך ובכל אשר אתך, ועל כן תרגומו וחזית יתך וית כל דעמך. ויש מדרש אגדה אבל ישוב לשון המקרא פירשתי:</text>
    </pasuk>
    <pasuk id="17">
      <text title="וילדו: ">כתרגומו ואתרוחו, נפתחו נקביהם והוציאו מה שצריך לצאת והיא לידה שלהם:</text>
    </pasuk>
    <pasuk id="18">
      <text title="בעד כל רחם: ">כנגד כל פתח:</text>
      <text title="על דבר שרה: ">על פי דבורה של שרה:</text>
    </pasuk>
  </chapter>
  <chapter id="21">
    <pasuk id="1">
      <text title="וה' פקד את שרה וגו': ">סמך פרשה זו לכאן ללמדך שכל המבקש רחמים על חבירו והוא צריך לאותו דבר הוא נענה תחילה, שנאמר (לעיל כ יז) ויתפלל וגו' וסמיך ליה וה' פקד את שרה שפקד כבר קודם שרפא את אבימלך:</text>
      <text title="פקד את שרה כאשר אמר: ">בהריון:</text>
      <text title="כאשר דבר: ">בלידה. והיכן היא אמירה והיכן הוא דבור, אמירה (לעיל יז יט) ויאמר א-להים אבל שרה אשתך וגו', דבור (שם טו א) היה דבר ה' אל אברם, בברית בין הבתרים, ושם נאמר (שם ד) לא יירשך זה וגו', והביא היורש משרה:</text>
      <text title="ויעש ה' לשרה כאשר דבר: ">לאברהם:</text>
    </pasuk>
    <pasuk id="2">
      <text title="למועד אשר דבר: "> ר' יודן ורבי חמא. רבי יודן אומר מלמד שנולד לט' חדשים שלא יאמרו מביתו של אבימלך הוא ור' חמא אומר לשבעה חדשים:</text>
      <text title="למועד אשר דבר אתו: ">דמליל יתיה. את המועד אשר דבר וקבע כשאמר לו (לעיל יח יד) למועד אשוב אליך, שרט לו שריטה בכותל ואמר לו כשתגיע חמה לשריטה זו בשנה אחרת תלד:  </text>
      <text title="לזקוניו: ">שהיה זיו אקונין שלו דומה לו: </text>
    </pasuk>
    <pasuk id="6">
      <text title="יצחק לי: ">ישמח עלי. ומדרש אגדה הרבה עקרות נפקדו עמה, הרבה חולים נתרפאו בו ביום, הרבה תפלות נענו עמה, ורב שחוק היה בעולם:</text>
    </pasuk>
    <pasuk id="7">
      <text title="מי מלל לאברהם: ">לשון שבח וחשיבות, ראו מי הוא ומה הוא, שומר הבטחתו, הקב"ה מבטיח ועושה:</text>
      <text title="מלל: ">שינה הכתוב ולא אמר דבר, גימטריה שלו מאה, כלומר לסוף מאה לאברהם:</text>
      <text title="היניקה בנים שרה: ">ומהו בנים לשון רבים, ביום המשתה הביאו השרות את בניהן עמהן והיניקה אותם שהיו אומרות לא ילדה שרה אלא אסופי הביאה מן השוק:</text>
    </pasuk>
    <pasuk id="8">
      <text title="ויגמל: ">לסוף עשרים וארבע חדש:</text>
      <text title="משתה גדול: ">שהיו שם גדולי הדור, שם ועבר ואבימלך:</text>
    </pasuk>
    <pasuk id="9">
      <text title="מצחק: ">לשון עבודה זרה, כמו שנאמר (שמות לב ו) ויקומו לצחק. דבר אחר לשון גילוי עריות, כמה דתימא (להלן לט יז) לצחק בי. דבר אחר לשון רציחה כמו (ש"ב ב יד) יקומו נא הנערים וישחקו לפנינו וגו':</text>
    </pasuk>
    <pasuk id="10">
      <text title="עם בני וגו': ">מתשובת שרה כי לא יירש בן האמה הזאת עם בני אתה למד שהיה מריב עם יצחק על הירושה ואומר אני בכור ונוטל פי שנים, ויוצאים בשדה ונוטל קשתו ויורה בו חצים, כדאת אמר (משלי כו יח - יט) כמתלהלה היורה זקים וגו' ואמר הלא משחק אני:</text>
      <text title="עם בני עם יצחק: ">מכיון שהוא בני אפילו אם אינו הגון כיצחק, או הגון כיצחק אפילו אם אינו בני, אין זה כדאי לירש עמו, קל וחומר עם בני עם יצחק ששתיהן בו:</text>
    </pasuk>
    <pasuk id="11">
      <text title="על אודות בנו: ">ששמע שיצא לתרבות רעה. ופשוטו על שאמרה לו לשלחו:</text>
    </pasuk>
    <pasuk id="12">
      <text title="שמע בקולה: ">למדנו שהיה אברהם טפל לשרה בנביאות:</text>
    </pasuk>
    <pasuk id="14">
      <text title="לחם וחמת מים: ">ולא כסף וזהב, לפי שהיה שונאו על שיצא לתרבות רעה:</text>
      <text title="ואת הילד: ">אף הילד שם על שכמה, שהכניסה בו שרה עין רעה ואחזתו חמה ולא יכול לילך ברגליו:</text>
      <text title="ותלך ותתע: ">חזרה לגלולי בית אביה:</text>
    </pasuk>
    <pasuk id="15">
      <text title="ויכלו המים: ">לפי שדרך חולים לשתות הרבה:</text>
    </pasuk>
    <pasuk id="16">
      <text title="מנגד: ">מרחוק:</text>
      <text title="כמטחוי קשת: ">כשתי טיחות והוא לשון יריית חץ, בלשון משנה שהטיח באשתו, על שם שהזרע יורה כחץ. ואם תאמר היה לו לכתוב כמטחי קשת, משפט הוי"ו ליכנס לכאן, כמו (שה"ש ב יד) בחגוי הסלע, מגזרת (ישעיה יט יז) והיתה אדמת יהודה למצרים לחגא, ומגזרת (תהלים קז כז) יחוגו וינועו כשכור, וכן (שם סה ו) קצוי ארץ, מגזרת קצה:</text>
      <text title="ותשב מנגד: ">כיון שקרב למות הוסיפה להתרחק:</text>
    </pasuk>
    <pasuk id="17">
      <text title="את קול הנער: ">מכאן שיפה תפלת החולה מתפלת אחרים עליו, והיא קודמת להתקבל:</text>
      <text title="באשר הוא שם: ">לפי מעשים שהוא עושה עכשיו הוא נדון ולא לפי מה שהוא עתיד לעשות, לפי שהיו מלאכי השרת מקטרגים ואומרים רבונו של עולם, מי שעתיד זרעו להמית בניך בצמא אתה מעלה לו באר. והוא משיבם עכשיו מה הוא, צדיק או רשע, אמרו לו צדיק, אמר להם לפי מעשיו של עכשיו אני דנו וזהו באשר הוא שם. והיכן המית את ישראל בצמא, כשהגלם נבוכדנצר, שנאמר (ישעיה כא יג - יד) משא בערב וגו' לקראת צמא התיו מים וגו' כשהיו מוליכין אותם אצל ערביים היו ישראל אומרים לשוביהם בבקשה מכם, הוליכונו אצל בני דודנו ישמעאל וירחמו עלינו, שנאמר (שם שם) אורחות דודנים [אל תקרי דודנים אלא דודים] ואלו יוצאים לקראתם ומביאין להם בשר ודג מלוח ונודות נפוחים, כסבורים ישראל שמלאים מים, וכשמכניסו לתוך פיו ופותחו, הרוח נכנס בגופו ומת:  </text>
    </pasuk>
    <pasuk id="20">
      <text title="רובה קשת: ">יורה חצים בקשת:</text>
      <text title="קשת: ">על שם האומנות כמו חמר, גמל, ציד לפיכך השי"ן מודגשת. היה יושב במדבר ומלסטם את העוברים, הוא שנאמר (לעיל טז יב) ידו בכל וגו':</text>
    </pasuk>
    <pasuk id="21">
      <text title="מארץ מצרים: ">ממקום גדוליה, שנאמר (שם א) ולה שפחה מצרית וגו'. היינו דאמרי אינשי זרוק חוטרא לאוירא, אעיקריה קאי:</text>
    </pasuk>
    <pasuk id="22">
      <text title="א-להים עמך: ">לפי שראו שיצא משכונת סדום לשלום, ועם המלכים נלחם ונפלו בידו, ונפקדה אשתו לזקוניו:</text>
    </pasuk>
    <pasuk id="23">
      <text title="ולניני ולנכדי: ">עד כאן רחמי האב על הבן:</text>
      <text title="כחסד אשר עשיתי עמך תעשה עמדי: ">שאמרתי לך (לעיל כ טו) הנה ארצי לפניך:</text>
    </pasuk>
    <pasuk id="25">
      <text title="והוכח: ">נתוכח עמו על כך:   </text>
    </pasuk>
    <pasuk id="30">
      <text title="בעבור תהיה לי: ">זאת:</text>
      <text title="לעדה: ">לשון עדות של נקבה, כמו (להלן לא נב) ועדה המצבה:</text>
      <text title="כי חפרתי את הבאר: ">מריבים היו עליה רועי אבימלך ואומרים אנחנו חפרנוה, אמרו ביניהם כל מי שיתראה על הבאר ויעלו המים לקראתו שלו הוא, ועלו לקראת אברהם:  </text>
    </pasuk>
    <pasuk id="33">
      <text title="אשל: ">רב ושמואל, חד אמר פרדס להביא ממנו פירות לאורחים בסעודה, וחד אמר פונדק לאכסניא ובו כל מיני פירות. ומצינו לשון נטיעה באהלים, שנאמר (דניאל יא מה) ויטע אהלי אפדנו:</text>
      <text title="ויקרא שם וגו': ">על ידי אותו אשל נקרא שמו של הקב"ה אלוה לכל העולם. לאחר שאוכלים ושותים אומר להם ברכו למי שאכלתם משלו, סבורים אתם שמשלי אכלתם, משל מי שאמר והיה העולם אכלתם:</text>
    </pasuk>
    <pasuk id="34">
      <text title="ימים רבים: ">מרובים על של חברון, בחברון עשה עשרים וחמש שנה וכאן עשרים ושש. שהרי בן שבעים וחמש שנה היה בצאתו מחרן, אותה שנה (לעיל יג יח) ויבא וישב באלוני ממרא, שלא מצינו קודם לכן שנתיישב אלא שם, שבכל מקומותיו היה כאורח חונה ונוסע והולך, שנאמר (שם יב ו) ויעבור אברם, (שם ח) ויעתק משם, (שם י) ויהי רעב בארץ, וירד אברם מצרימה, ובמצרים לא עשה אלא שלשה חדשים שהרי שלחו פרעה, מיד (שם יג ג) וילך למסעיו, עד (לעיל יג יח) ויבא וישב באלוני ממרא אשר בחברון, שם ישב עד שנהפכה סדום, מיד (שם כ א) ויסע משם אברהם מפני בושה של לוט ובא לארץ פלשתים, ובן תשעים ותשע שנה היה, שהרי בשלישי למילתו באו אצלו המלאכים, הרי עשרים וחמש שנה וכאן כתיב ימים רבים, מרובים על הראשונים, ולא בא הכתוב לסתום אלא לפרש, ואם היו מרובים עליהם שתי שנים או יותר היה מפרשם, ועל כרחך אינם יתירים יותר משנה הרי עשרים ושש שנה, מיד יצא משם וחזר לחברון, ואותה שנה קדמה לפני עקידתו של יצחק שתים עשרה שנים, כך שנויה בסדר עולם (פרק א):</text>
    </pasuk>
  </chapter>
  <chapter id="22">
    <pasuk id="1">
      <text title="אחר הדברים האלה: ">יש מרבותינו אומרים אחר דבריו של שטן, שהיה מקטרג ואומר מכל סעודה שעשה אברהם לא הקריב לפניך פר אחד או איל אחד, אמר לו כלום עשה אלא בשביל בנו, אילו הייתי אומר לו זבח אותו לפני לא היה מעכב. ויש אומרים אחר דבריו של ישמעאל שהיה מתפאר על יצחק שמל בן שלש עשרה שנה ולא מיחה, אמר לו יצחק באבר אחד אתה מיראני, אילו אמר לי הקב"ה זבח עצמך לפני לא הייתי מעכב:</text>
      <text title="הנני: ">כך היא ענייתם של חסידים, לשון ענוה הוא ולשון זימון:</text>
    </pasuk>
    <pasuk id="2">
      <text title="קח נא: ">אין נא אלא לשון בקשה, אמר לו בבקשה ממך עמוד לי בזה הנסיון, שלא יאמרו הראשונות לא היה בהן ממש:</text>
      <text title="את בנך: ">אמר לו שני בנים יש לי, אמר לו את יחידך, אמר לו זה יחיד לאמו וזה יחיד לאמו, אמר לו אשר אהבת, אמר לו שניהם אני אוהב, אמר לו את יצחק. ולמה לא גילה לו מתחלה, שלא לערבבו פתאום, ותזוח דעתו עליו ותטרף, וכדי לחבב עליו את המצוה וליתן לו שכר על כל דבור ודבור:</text>
      <text title="ארץ המוריה: ">ירושלים, וכן בדברי הימים (ב' ג א) לבנות את בית ה' בירושלים בהר המוריה. ורבותינו פירשו על שם שמשם הוראה יוצאה לישראל. ואונקלוס תרגמו על שם עבודת הקטורת שיש בו מור נרד ושאר בשמים:</text>
      <text title="והעלהו: ">לא אמר לו שחטהו, לפי שלא היה חפץ הקב"ה לשחטו אלא שיעלהו להר לעשותו עולה, ומשהעלהו אמר לו הורידהו:</text>
      <text title="אחד ההרים: ">הקב"ה מתהא הצדיקים ואחר כך מגלה להם, וכל זה כדי להרבות שכרן, וכן (לעיל יב א) אל הארץ אשר אראך, וכן ביונה (ג ב) וקרא אליה את הקריאה:</text>
    </pasuk>
    <pasuk id="3">
      <text title="וישכם: ">נזדרז למצוה:</text>
      <text title="ויחבש: ">הוא בעצמו ולא צוה לאחד מעבדיו, שהאהבה מקלקלת השורה:</text>
      <text title="את שני נעריו: ">ישמעאל ואליעזר, שאין אדם חשוב רשאי לצאת לדרך בלא שני אנשים, שאם יצטרך האחד לנקביו ויתרחק יהיה השני עמו:</text>
      <text title="ויבקע: ">תרגומו וצלח, כמו (ש"ב יט יח) וצלחו הירדן, לשון ביקוע פינדר"א בלעז [לחטוב]:</text>
    </pasuk>
    <pasuk id="4">
      <text title="ביום השלישי: ">למה איחר מלהראותו מיד, כדי שלא יאמרו הממו וערבבו פתאום וטרד דעתו, ואילו היה לו שהות להמלך אל לבו לא היה עושה:</text>
      <text title="וירא את המקום: ">ראה ענן קשור על ההר:</text>
    </pasuk>
    <pasuk id="5">
      <text title="עד כה: ">כלומר דרך מועט למקום אשר לפנינו. ומדרש אגדה אראה היכן הוא מה שאמר לי המקום (לעיל טו ה) כה יהיה זרעך:</text>
      <text title="ונשובה: ">נתנבא שישובו שניהם:</text>
    </pasuk>
    <pasuk id="6">
      <text title="המאכלת: ">סכין, על שם שאוכלת את הבשר, כמה דתימא (דברים לב מב) וחרבי תאכל בשר, ושמכשרת בשר לאכילה. דבר אחר זאת נקראת מאכלת, על שם שישראל אוכלים מתן שכרה:</text>
      <text title="וילכו שניהם יחדיו: ">אברהם שהיה יודע שהולך לשחוט את בנו היה הולך ברצון ושמחה כיצחק שלא היה מרגיש בדבר:</text>
    </pasuk>
    <pasuk id="8">
      <text title="יראה לו השה: ">כלומר יראה ויבחר לו השה, ואם אין שה, לעולה בני. ואף על פי שהבין יצחק שהוא הולך לישחט, וילכו שניהם יחדו בלב שוה:</text>
    </pasuk>
    <pasuk id="9">
      <text title="ויעקד: ">ידיו ורגליו מאחוריו, הידים והרגלים ביחד היא עקידה, והוא לשון (להלן ל לט) עקודים, שהיו קרסוליהם לבנים, מקום שעוקדין אותן בו היה ניכר:</text>
    </pasuk>
    <pasuk id="11">
      <text title="אברהם אברהם: ">לשון חבה הוא שכופל את שמו:</text>
    </pasuk>
    <pasuk id="12">
      <text title="אל תשלח: ">לשחוט, אמר לו אם כן לחנם באתי לכאן, אעשה בו חבלה ואוציא ממנו מעט דם, אמר לו אל תעש לו מאומה, אל תעש בו מום:</text>
      <text title="כי עתה ידעתי: ">אמר רבי אבא אמר לו אברהם אפרש לפניך את שיחתי, אתמול אמרת לי (לעיל כא יב) כי ביצחק יקרא לך זרע, וחזרת ואמרת (שם כב ב) קח נא את בנך, עכשיו אתה אומר לי אל תשלח ידך אל הנער. אמר לו הקב"ה (תהלים פט לה) לא אחלל בריתי ומוצא שפתי לא אשנה, כשאמרתי לך קח מוצא שפתי לא אשנה, לא אמרתי לך שחטהו אלא העלהו, אסקתיה אחתיה:</text>
      <text title="כי עתה ידעתי: ">מעתה יש לי מה להשיב לשטן ולאומות התמהים מה היא חבתי אצלך, יש לי פתחון פה עכשיו שרואים כי ירא א-להים אתה:</text>
    </pasuk>
    <pasuk id="13">
      <text title="והנה איל: ">מוכן היה לכך מששת ימי בראשית:</text>
      <text title="אחר: ">אחרי שאמר לו המלאך (לעיל פסוק יב) אל תשלח ידך, ראהו כשהוא נאחז, והוא שמתרגמינן וזקף אברהם עינוהי בתר אלין:</text>
      <text title="בסבך: ">אילן:</text>
      <text title="בקרניו: ">שהיה רץ אצל אברהם והשטן סובכו ומערבבו באילנות כדי לעכבו:</text>
      <text title="תחת בנו: ">מאחר שכתוב ויעלהו לעולה, לא חסר המקרא כלום, מהו תחת בנו, על כל עבודה שעשה ממנו היה מתפלל ואומר יהי רצון שתהא זו כאלו היא עשויה בבני, כאלו בני שחוט, כאלו דמו זרוק, כאלו הוא מופשט, כאלו הוא נקטר ונעשה דשן:</text>
    </pasuk>
    <pasuk id="14">
      <text title="ה' יראה: ">פשוטו כתרגומו, ה' יבחר ויראה לו את המקום הזה להשרות בו שכינתו ולהקריב כאן קרבנות:</text>
      <text title="אשר יאמר היום: ">שיאמרו לימי הדורות עליו בהר זה יראה הקב"ה לעמו:</text>
      <text title="היום: ">הימים העתידין, כמו עד היום הזה שבכל המקרא, שכל הדורות הבאים הקוראים את המקרא הזה אומרים עד היום הזה על היום שעומדים בו. ומדרש אגדה ה' יראה עקידה זו לסלוח לישראל בכל שנה ולהצילם מן הפורענות, כדי שיאמר היום הזה בכל הדורות הבאים בהר ה' יראה, אפרו של יצחק צבור ועומד לכפרה:  </text>
    </pasuk>
    <pasuk id="17">
      <text title="ברך אברכך: ">אחת לאב ואחת לבן:</text>
      <text title="והרבה ארבה: ">אחת לאב ואחת לבן:</text>
    </pasuk>
    <pasuk id="19">
      <text title="וישב אברהם בבאר שבע: ">לא ישיבה ממש, שהרי בחברון היה יושב שתים עשרה שנים לפני עקידתו של יצחק, יצא מבאר שבע והלך לו לחברון, כמו שנאמר (לעיל כא לד) ויגר אברהם בארץ פלשתים ימים רבים, מרובים משל חברון הראשונים, והם עשרים ושש שנה כמו שפירשנו למעלה (כא לד):</text>
    </pasuk>
    <pasuk id="20">
      <text title="אחרי הדברים האלה ויגד וגו': ">בשובו מהר המוריה היה אברהם מהרהר ואומר אילו היה בני שחוט כבר היה הולך בלא בנים, היה לי להשיאו אשה מבנות ענר אשכול וממרא, בשרו הקב"ה שנולדה רבקה בת זוגו, וזהו אחרי הדברים האלה הרהורי דברים שהיו על ידי עקידה:</text>
      <text title="גם היא: ">אף היא השוותה משפחותיה למשפחות אברהם שתים עשרה, מה אברהם שנים עשר שבטים שיצאו מיעקב, שמונה בני הגבירות וארבעה בני שפחות, אף אלו שמונה בני גבירות וארבעה בני פלגש:  </text>
    </pasuk>
    <pasuk id="23">
      <text title="ובתואל ילד את רבקה: ">כל היחוסין הללו לא נכתבו אלא בשביל פסוק זה:</text>
    </pasuk>
  </chapter>
  <chapter id="23">
    <pasuk id="1">
      <text title="ויהיו חיי שרה מאה שנה ועשרים שנה ושבע שנים: ">לכך נכתב שנה בכל כלל וכלל, לומר לך שכל אחד נדרש לעצמו, בת מאה כבת עשרים לחטא, מה בת עשרים לא חטאה, שהרי אינה בת עונשין, אף בת מאה בלא חטא, ובת עשרים כבת שבע ליופי:</text>
      <text title="שני חיי שרה: ">כלן שוין לטובה:</text>
    </pasuk>
    <pasuk id="2">
      <text title="בקרית ארבע: ">על שם ארבע ענקים שהיו שם אחימן ששי ותלמי ואביהם. דבר אחר על שם ארבעה זוגות שנקברו שם איש ואשתו אדם וחוה, אברהם ושרה, יצחק ורבקה, יעקב ולאה:</text>
      <text title="ויבא אברהם: ">מבאר שבע:</text>
      <text title="לספוד לשרה ולבכתה: ">ונסמכה מיתת שרה לעקידת יצחק, לפי שעל ידי בשורת העקידה שנזדמן בנה לשחיטה וכמעט שלא נשחט, פרחה נשמתה ממנה ומתה:</text>
    </pasuk>
    <pasuk id="4">
      <text title="גר ותושב אנכי עמכם: ">גר מארץ אחרת ונתישבתי עמכם. ומדרש אגדה אם תרצו הריני גר, ואם לאו אהיה תושב ואטלנה מן הדין שאמר לי הקב"ה (לעיל יב ז) לזרעך אתן את הארץ הזאת:</text>
      <text title="אחזת קבר: ">אחוזת קרקע לבית הקברות:</text>
    </pasuk>
    <pasuk id="6">
      <text title="לא יכלה: ">לא ימנע, כמו (תהלים מ יב) לא תכלא רחמיך, וכמו (לעיל ח ב) ויכלא הגשם:</text>
    </pasuk>
    <pasuk id="8">
      <text title="נפשכם: ">רצונכם:</text>
      <text title="ופגעו לי: ">לשון בקשה, כמו (רות א טז) אל תפגעי בי:</text>
    </pasuk>
    <pasuk id="9">
      <text title="המכפלה: ">בית ועליה על גביו. דבר אחר שכפולה בזוגות:</text>
      <text title="בכסף מלא: ">אשלם כל שוויה, וכן דוד אמר לארונה (דברי הימים א' כא כד) בכסף מלא:</text>
    </pasuk>
    <pasuk id="10">
      <text title="ועפרון ישב: ">כתיב חסר, אותו היום מנוהו שוטר עליהם, מפני חשיבותו של אברהם שהיה צריך לו עלה לגדולה:</text>
      <text title="לכל באי שער עירו: ">שכולן בטלו ממלאכתן ובאו לגמול חסד לשרה:</text>
    </pasuk>
    <pasuk id="11">
      <text title="לא א-דני: ">לא תקנה אותה בדמים:</text>
      <text title="נתתי לך: ">הרי הוא כמו שנתתיה לך:</text>
    </pasuk>
    <pasuk id="13">
      <text title="אך אם אתה לו שמעני: ">אתה אומר לי לשמוע לך וליקח בחנם, אני אי אפשי בכך, אך אם אתה לו שמעני הלואי ותשמעני:</text>
      <text title="נתתי: ">דונא"י בלע"ז [נתתי] מוכן הוא אצלי והלואי נתתי לך כבר:</text>
    </pasuk>
    <pasuk id="15">
      <text title="ביני ובינך: ">בין שני אוהבים כמונו מה היא חשובה לכלום, אלא הנח את המכר ואת מתך קבור:</text>
    </pasuk>
    <pasuk id="16">
      <text title="וישקל אברהם לעפרן: ">חסר וי"ו, לפי שאמר הרבה ואפילו מעט לא עשה, שנטל ממנו שקלים גדולים שהן קנטרין, שנאמר (פסוק טז) עובר לסוחר, שמתקבלים בשקל בכל מקום ויש מקום ששקליהן גדולים שהן קנטרין, צינטינייר"ש [מטבעות של מאה] בלע"ז:</text>
    </pasuk>
    <pasuk id="17">
      <text title="ויקם שדה עפרון: ">תקומה היתה לה שיצאה מיד הדיוט ליד מלך. ופשוטו של מקרא ויקם השדה והמערה אשר בו וכל העץ לאברהם למקנה וגו':</text>
    </pasuk>
    <pasuk id="18">
      <text title="בכל באי שער עירו: ">בקרב כולם ובמעמד כולם הקנהו לו:  </text>
    </pasuk>
  </chapter>
  <chapter id="24">
    <pasuk id="1">
      <text title="ברך את אברהם בכל: ">בכל עולה בגימטריא בן, ומאחר שהיה לו בן היה צריך להשיאו אשה:</text>
    </pasuk>
    <pasuk id="2">
      <text title="זקן ביתו: ">לפי שהוא דבוק נקוד זקן:</text>
      <text title="תחת ירכי: ">לפי שהנשבע צריך שיטול בידו חפץ של מצוה, כגון ספר תורה או תפילין, והמילה היתה מצוה ראשונה לו ובאה לו על ידי צער והיתה חביבה עליו ונטלה:   </text>
    </pasuk>
    <pasuk id="7">
      <text title="ה' אלהי השמים אשר לקחני מבית אבי: ">ולא אמר ואלהי הארץ, ולמעלה אמר (פסוק ג) ואשביעך בה' אלהי השמים ואלהי הארץ. אמר לו עכשיו הוא אלהי השמים ואלהי הארץ, שהרגלתיו בפי הבריות, אבל כשלקחני מבית אבי היה אלהי השמים ולא אלהי הארץ, שלא היו באי עולם מכירים בו, ושמו לא היה רגיל בארץ:</text>
      <text title="מבית אבי: ">מחרן:</text>
      <text title="ומארץ מולדתי: ">מאור כשדים:</text>
      <text title="ואשר דבר לי: ">לצרכי, כמו (מלכים א' ב ד) אשר דבר עלי, וכן כל לי ולו ולהם הסמוכים אצל דבור מפורשים בלשון על, ותרגום שלהם עלי עלוהי עליהון, שאין נופל אצל דבור לשון לי ולו ולהם, אלא אלי אליו אליהם ותרגום שלהם עמי עמיה עמהון, אבל אצל אמירה נופל לשון לי ולו ולהם:</text>
      <text title="ואשר נשבע לי: ">בין הבתרים:</text>
    </pasuk>
    <pasuk id="8">
      <text title="ונקית משבועתי וגו': ">וקח לו אשה מבנות ענר אשכול וממרא:</text>
      <text title="רק את בני וגו': ">רק מיעוט הוא, בני אינו חוזר אבל יעקב בן בני סופו לחזור:</text>
    </pasuk>
    <pasuk id="10">
      <text title="מגמלי אדוניו: ">נכרין היו משאר גמלים, שהיו יוצאין זמומין מפני הגזל שלא ירעו בשדות אחרים:</text>
      <text title="וכל טוב אדוניו בידו: ">שטר מתנה כתב ליצחק על כל אשר לו, כדי שיקפצו לשלוח לו בתם:</text>
      <text title="ארם נהרים: ">בין שתי נהרות יושבת:</text>
    </pasuk>
    <pasuk id="11">
      <text title="ויברך הגמלים: ">הרביצם:  </text>
    </pasuk>
    <pasuk id="14">
      <text title="אותה הכחת: ">ראויה היא לו שתהא גומלת חסדים וכדאי ליכנס בביתו של אברהם. ולשון הוכחת ביררת, אפרוביש"ט בלע"ז [להראות בבירור]:</text>
      <text title="ובה אדע: ">לשון תחנה, הודע לי בה:</text>
      <text title="כי עשית חסד: ">אם תהיה ממשפחתו והוגנת לו, אדע כי עשית חסד:</text>
    </pasuk>
    <pasuk id="16">
      <text title="בתולה: ">ממקום בתולים:</text>
      <text title="ואיש לא ידעה: ">שלא כדרכה, לפי שבנות הגוים היו משמרות מקום בתוליהן ומפקירות עצמן ממקום אחר, העיד על זו שנקיה מכל:</text>
    </pasuk>
    <pasuk id="17">
      <text title="וירץ העבד לקראתה: ">לפי שראה שעלו המים לקראתה:</text>
      <text title="הגמיאיני נא: ">לשון גמיעה, הומיי"ר בלע"ז [לגמוא]:</text>
    </pasuk>
    <pasuk id="18">
      <text title="ותורד כדה: ">מעל שכמה:</text>
    </pasuk>
    <pasuk id="19">
      <text title="עד אם כלו: ">הרי אם משמש בלשון אשר, אם כלו, די ספקון, שזו היא גמר שתייתן כששתו די ספוקן:</text>
    </pasuk>
    <pasuk id="20">
      <text title="ותער: ">לשון נפיצה, והרבה יש בלשון משנה (עבודה זרה ה ז) המערה מכלי אל כלי, ובמקרא יש לו דומה (תהלים קמא ח) אל תער נפשי, (ישעיה נג יב) אשר הערה למות נפשו:</text>
      <text title="השקת: ">אבן חלולה ששותים בה הגמלים:</text>
    </pasuk>
    <pasuk id="21">
      <text title="משתאה: ">לשון שאייה, כמו (ישעיה ו יא) שאו ערים, תשאה שממה:</text>
      <text title="משתאה: ">משתומם ומתבהל על שראה דברו קרוב להצליח. אבל אינו יודע אם ממשפחת אברהם היא אם לאו. ואל תתמה בתי"ו של משתאה שאין לך תיבה שתחלת יסודה שי"ן ומדברת בלשון מתפעל שאין תי"ו מפרידה בין שתי אותיות של עיקר היסוד כגון משתאה מגזרת שאה, (ישעיה נט טו) משתולל מגזרת שולל, (שם נט טז) וישתומם מגזרת שממה, (מיכה ו טז) וישתמר חקות עמרי מגזרת וישמר, אף כאן משתאה מגזרת תשאה, וכשם שאתה מוצא לשון משומם באדם נבהל ונאלם ובעל מחשבות, כמו (איוב יח כ) על יומו נשמו אחרונים, (ירמיה ב יב) שומו שמים, (דניאל ד טז) אשתומם כשעה חדא, כך תפרש לשון שאייה באדם בהול ובעל מחשבות. ואונקלוס תרגם לשון שהייה וגברא שהי, שוהא ועומד במקום אחד לראות ההצליח ה' דרכו. ואין לתרגם שתי, שהרי אינו לשון שתיה, שאין אל"ף נופלת בלשון שתיה:</text>
      <text title="משתאה לה: ">משתומם עליה כמו (לעיל כ יג) אמרי לי אחי הוא, וכמו (לקמן כו ז) וישאלו אנשי המקום לאשתו:</text>
    </pasuk>
    <pasuk id="22">
      <text title="בקע: ">רמז לשקלי ישראל בקע לגלגלת:</text>
      <text title="ושני צמידים: ">רמז לשני לוחות מצומדות:</text>
      <text title="עשרה זהב משקלם: ">רמז לעשרת הדברות שבהן:</text>
    </pasuk>
    <pasuk id="23">
      <text title="ויאמר בת מי את: ">לאחר שנתן לה שאלה, לפי שהיה בטוח בזכותו של אברהם שהצליח הקב"ה דרכו:</text>
      <text title="ללין: ">לינה אחת. לין שם דבר והיא אמרה ללון כמה לינות:</text>
    </pasuk>
    <pasuk id="24">
      <text title="בת בתואל: ">השיבתו על ראשון ראשון ועל אחרון אחרון:</text>
    </pasuk>
    <pasuk id="25">
      <text title="מספוא: ">כל מאכל הגמלים קרוי מספוא כגון תבן ושעורים:</text>
    </pasuk>
    <pasuk id="27">
      <text title="בדרך: ">דרך המיומן, דרך הישר, באותו דרך שהייתי צריך. וכן כל בי"ת ולמ"ד וה"א המשמשים בראש התיבה ונקודים בפת"ח מדברים בדבר הפשוט שנזכר כבר במקום אחר או שהוא מבורר וניכר באיזו הוא מדבר:</text>
    </pasuk>
    <pasuk id="28">
      <text title="לבית אמה: ">דרך הנשים היתה להיות להן בית לישב בו למלאכתן, ואין הבת מגדת אלא לאמה:</text>
    </pasuk>
    <pasuk id="29">
      <text title="וירץ: ">למה וירץ ועל מה רץ, ויהי כראות את הנזם, אמר עשיר הוא זה, ונתן עיניו בממון:</text>
    </pasuk>
    <pasuk id="30">
      <text title="על הגמלים: ">לשמרן, כמו (לעיל יח ח) והוא עומד עליהם, לשמשם:</text>
    </pasuk>
    <pasuk id="31">
      <text title="פניתי הבית: ">מעבודה זרה:</text>
    </pasuk>
    <pasuk id="32">
      <text title="ויפתח: ">התיר זמם שלהם, שהיה סותם את פיהם שלא ירעו בדרך בשדות אחרים:</text>
    </pasuk>
    <pasuk id="33">
      <text title="עד אם דברתי: ">הרי אם משמש בלשון אשר ובלשון כי, כמו (לקמן מט י) עד כי יבא שילה, וזה שאמרו חכמינו ז"ל כי משמש בארבע לשונות, והאחת אי, והוא אם:  </text>
    </pasuk>
    <pasuk id="36">
      <text title="ויתן לו את כל אשר לו: ">שטר מתנה הראה להם:</text>
    </pasuk>
    <pasuk id="37">
      <text title="לא תקח אשה לבני מבנות הכנעני: ">אם לא תלך תחלה אל בית אבי ולא תאבה ללכת אחריך:</text>
    </pasuk>
    <pasuk id="39">
      <text title="אלי לא תלך האשה: ">אלי כתיב, בת היתה לו לאליעזר והיה מחזר למצוא עילה שיאמר לו אברהם לפנות אליו להשיאו בתו, אמר לו אברהם בני ברוך ואתה ארור, ואין ארור מדבק בברוך:  </text>
    </pasuk>
    <pasuk id="42">
      <text title="ואבא היום: ">היום יצאתי והיום באתי, מכאן שקפצה לו הארץ. אמר רבי אחא יפה שיחתן של עבדי אבות לפני המקום מתורתן של בנים, שהרי פרשה של אליעזר כפולה בתורה, והרבה גופי תורה לא נתנו אלא ברמיזה:</text>
    </pasuk>
    <pasuk id="44">
      <text title="גם אתה: ">גם לרבות אנשים שעמו:</text>
      <text title="הוכיח: ">בירר והודיע, וכן כל הוכחה שבמקרא ברור דבר:</text>
    </pasuk>
    <pasuk id="45">
      <text title="טרם אכלה: ">טרם שאני מכלה, וכן כל לשון הווה פעמים שהוא מדבר בלשון עבר ויכול לכתוב כמו טרם כליתי, ופעמים שמדבר בלשון עתיד, כמו (איוב א ה) כי אמר איוב, הרי לשון עבר, (שם) ככה יעשה איוב הרי לשון עתיד. ופירוש שניהם לשון הווה, כי אומר היה איוב (שם) אולי חטאו בני וגו' והיה עושה כך:</text>
    </pasuk>
    <pasuk id="47">
      <text title="ואשאל ואשים: ">שנה הסדר, שהרי הוא תחלה נתן ואחר כך שאל, אלא שלא יתפשוהו בדבריו ויאמרו היאך נתת לה, ועדיין אינך יודע מי היא:</text>
    </pasuk>
    <pasuk id="49">
      <text title="על ימין: ">מבנות ישמעאל:</text>
      <text title="על שמאל: ">מבנות לוט שהיה יושב לשמאלו של אברהם:</text>
    </pasuk>
    <pasuk id="50">
      <text title="ויען לבן ובתואל: ">רשע היה וקפץ להשיב לפני אביו:</text>
      <text title="לא נוכל דבר אליך: ">למאן בדבר הזה, לא על ידי תשובת דבר רע ולא על ידי תשובת דבר הגון לפי שניכר שמה' יצא הדבר, לפי דבריך שזימנה לך:</text>
    </pasuk>
    <pasuk id="52">
      <text title="וישתחו ארצה: ">מכאן שמודים על בשורה טובה:</text>
    </pasuk>
    <pasuk id="53">
      <text title="ומגדנות: ">לשון מגדים, שהביא עמו מיני פירות של ארץ ישראל:</text>
    </pasuk>
    <pasuk id="54">
      <text title="וילינו: ">כל לינה שבמקרא לינת לילה אחד:</text>
    </pasuk>
    <pasuk id="55">
      <text title="ויאמר אחיה ואמה: ">ובתואל היכן היה, הוא היה רוצה לעכב ובא מלאך והמיתו:</text>
      <text title="ימים: ">שנה, כמו (ויקרא כה כט) ימים תהיה גאולתו, שכך נותנין לבתולה זמן שנים עשר חדש לפרנס את עצמה בתכשיטים:</text>
      <text title="או עשור: ">עשרה חדשים. ואם תאמר ימים ממש, אין דרך המבקשים לבקש דבר מועט ואם לא תרצה תן לנו מרובה מזה:</text>
    </pasuk>
    <pasuk id="57">
      <text title="ונשאלה את פיה: ">מכאן שאין משיאין את האשה אלא מדעתה:</text>
    </pasuk>
    <pasuk id="58">
      <text title="ותאמר אלך: ">מעצמי, ואף אם אינכם רוצים:</text>
    </pasuk>
    <pasuk id="60">
      <text title="את היי לאלפי רבבה: ">את וזרעך תקבלו אותה ברכה שנאמר לאברהם בהר המוריה (לעיל כב יז) הרבה ארבה את זרעך וגו'. יהי רצון שיהא אותו הזרע ממך ולא מאשה אחרת:</text>
    </pasuk>
    <pasuk id="62">
      <text title="מבוא באר לחי ראי: ">שהלך להביא הגר לאברהם אביו שישאנה:</text>
      <text title="יושב בארץ הנגב: ">קרוב לאותו באר, שנאמר (לעיל כ א) ויסע משם אברהם ארצה הנגב וישב בין קדש ובין שור, ושם היה הבאר, שנאמר (שם טז יד) הנה בין קדש ובין ברד:</text>
    </pasuk>
    <pasuk id="63">
      <text title="לשוח: ">לשון תפלה, כמו (תהלים קב א) ישפוך שיחו:</text>
    </pasuk>
    <pasuk id="64">
      <text title="ותרא את יצחק: ">ראתה אותו הדור ותוהא מפניו:</text>
      <text title="ותפל: ">השמיטה עצמה לארץ, כתרגומו ואתרכינת הטתה עצמה לארץ ולא הגיעה עד הקרקע, כמו (פסוק יד) הטי נא כדך, ארכיני, (ש"ב כב י) ויט שמים, וארכין, לשון מוטה לארץ, ודומה לו (תהלים לז כד) כי יפול לא יוטל, כלומר אם יטה לארץ לא יגיע עד הקרקע:</text>
    </pasuk>
    <pasuk id="65">
      <text title="ותתכס: ">לשון ותתפעל, כמו ותקבר, ותשבר:</text>
    </pasuk>
    <pasuk id="66">
      <text title="ויספר העבד: ">גלה לו נסים שנעשו לו שקפצה לו הארץ ושנזדמנה לו רבקה בתפלתו:</text>
    </pasuk>
    <pasuk id="67">
      <text title="האהלה שרה אמו: ">ויביאה האהלה ונעשית דוגמת שרה אמו, כלומר והרי היא שרה אמו, שכל זמן ששרה קיימת היה נר דלוק מערב שבת לערב שבת, וברכה מצויה בעיסה, וענן קשור על האהל, ומשמתה פסקו, וכשבאת רבקה חזרו:</text>
      <text title="אחרי אמו: ">דרך ארץ כל זמן שאמו של אדם קיימת כרוך הוא אצלה, ומשמתה הוא מתנחם באשתו:</text>
    </pasuk>
  </chapter>
  <chapter id="25">
    <pasuk id="1">
      <text title="קטורה: ">זו הגר, ונקראת קטורה על שם שנאים מעשיה כקטרת ושקשרה פתחה שלא נזדווגה לאדם מיום שפרשה מאברהם:</text>
    </pasuk>
    <pasuk id="3">
      <text title="אשורם ולטושם: ">שם ראשי אומות. ותרגום של אונקלוס אין לי לישבו על לשון המקרא. שפירש למשירין, לשון מחנה. ואם תאמר שאינו כן מפני האל"ף שאינה יסודית, הרי לנו תיבות שאין בראשם אל"ף ונתוספה אל"ף בראשם, כמו (עמוס ז ז) חומת אנך, שהוא מן (שמואל ב' ד ד) נכה רגלים, וכמו (מלכים ב' ד ב) אסוך שמן שהוא מן (רות ג ג) ורחצת וסכת:</text>
      <text title="ולטושים: ">הם בעלי אהלים המתפזרים אנה ואנה ונוסעים איש באהלי אפדנו, וכן הוא אומר (ש"א ל טז) והנה נטושים על פני כל הארץ, שכן למ"ד ונו"ן מתחלפות זו בזו:</text>
    </pasuk>
    <pasuk id="5">
      <text title="ויתן אברהם וגו': ">אמר ר' נחמיה ברכה דיאתיקי, שאמר לו הקב"ה לאברהם (לעיל יב ב) והיה ברכה, הברכות מסורות בידך לברך את מי שתרצה, ואברהם מסרם ליצחק:</text>
    </pasuk>
    <pasuk id="6">
      <text title="הפילגשים: ">חסר כתיב, שלא היתה אלא פלגש אחת, היא הגר היא קטורה. נשים בכתובה, פילגשים בלא כתובה, כדאמרינן בסנהדרין (כא א) בנשים ופילגשים דדוד:</text>
      <text title="נתן אברהם מתנות: ">פירשו רבותינו שם טומאה מסר להם. דבר אחר מה שניתן לו על אודות שרה ושאר מתנות שנתנו לו, הכל נתן להם שלא רצה ליהנות מהם:</text>
    </pasuk>
    <pasuk id="7">
      <text title="מאת שנה ושבעים שנה וחמש שנים: ">בן מאה כבן שבעים, ובן שבעים כבן חמש בלא חטא:</text>
    </pasuk>
    <pasuk id="9">
      <text title="יצחק וישמעאל: ">מכאן שעשה ישמעאל תשובה והוליך את יצחק לפניו, והיא שיבה טובה שנאמר באברהם:</text>
    </pasuk>
    <pasuk id="11">
      <text title="ויהי אחרי מות אברהם ויברך וגו': ">נחמו תנחומי אבלים. דבר אחר אף על פי שמסר הקדוש ברוך הוא את הברכות לאברהם, נתיירא לברך את יצחק מפני שצפה את עשו יוצא ממנו, אמר יבא בעל הברכות ויברך את אשר ייטב בעיניו ובא הקדוש ברוך הוא וברכו:</text>
    </pasuk>
    <pasuk id="13">
      <text title="בשמותם לתולדותם: ">סדר לידתן זה אחר זה:  </text>
    </pasuk>
    <pasuk id="16">
      <text title="בחצריהם: ">כרכים שאין להם חומה, ותרגומו בפצחיהון, שהם מפוצחים לשון פתיחה, כמו (תהלים צח ד) פצחו ורננו:</text>
    </pasuk>
    <pasuk id="17">
      <text title="ואלה שני חיי ישמעאל וגו': ">אמר רבי חייא בר אבא למה נמנו שנותיו של ישמעאל, כדי לייחס בהם שנותיו של יעקב. מן שנותיו של ישמעאל למדנו ששמש יעקב בבית עבר ארבע עשרה שנה כשפירש מאביו קודם שבא אצל לבן, שהרי כשפירש יעקב מאביו מת ישמעאל, שנאמר (להלן כח ט) וילך עשו אל ישמעאל וגו', כמו שמפורש בסוף מגילה נקראת (מגילה יז א):</text>
      <text title="ויגוע: ">לא נאמרה גויעה אלא בצדיקים:</text>
    </pasuk>
    <pasuk id="18">
      <text title="נפל: ">שכן, כמו (שופטים ז יב) מדין ועמלק וכל בני קדם נופלים בעמק. כאן הוא אומר לשון נפילה, ולהלן הוא אומר על פני כל אחיו ישכון (לעיל טז יב), עד שלא מת אברהם ישכון, משמת אברהם נפל:</text>
    </pasuk>
    <pasuk id="19">
      <text title="ואלה תולדות יצחק: ">יעקב ועשיו האמורים בפרשה:</text>
      <text title="אברהם הוליד את יצחק: ">על ידי שכתב הכתוב יצחק בן אברהם הוזקק לומר אברהם הוליד את יצחק, לפי שהיו ליצני הדור אומרים מאבימלך נתעברה שרה, שהרי כמה שנים שהתה עם אברהם ולא נתעברה הימנו, מה עשה הקב"ה, צר קלסתר פניו של יצחק דומה לאברהם, והעידו הכל אברהם הוליד את יצחק, וזהו שכתב כאן יצחק בן אברהם היה, שהרי עדות יש שאברהם הוליד את יצחק:</text>
    </pasuk>
    <pasuk id="20">
      <text title="בן ארבעים שנה: ">שהרי כשבא אברהם מהר המוריה נתבשר שנולדה רבקה, ויצחק היה בן שלשים ושבע שנה, שהרי בו בפרק מתה שרה, ומשנולד יצחק עד העקידה שמתה שרה שלושים ושבע שנה, ובת תשעים היתה כשנולד יצחק, ובת מאה עשרים ושבע כשמתה, שנאמר (כג א) ויהיו חיי שרה וגו', הרי ליצחק שלושים ושבע שנים ובו בפרק נולדה רבקה, המתין לה עד שתהא ראויה לביאה שלש שנים ונשאה:</text>
      <text title="בת בתואל מפדן ארם אחות לבן: ">וכי עדיין לא נכתב שהיא בת בתואל ואחות לבן ומפדן ארם, אלא להגיד שבחה שהיתה בת רשע ואחות רשע ומקומה אנשי רשע, ולא למדה ממעשיהם:</text>
      <text title="מפדן ארם: ">על שם ששני ארם היו ארם נהרים וארם צובה, קורא אותו פדן, לשון (שמואל א' יא ז) צמד בקר, תרגום פדן תורין. ויש פותרין פדן ארם כמו (הושע יב יג) שדה ארם, שבלשון ישמעאל קורין לשדה פדן:</text>
    </pasuk>
    <pasuk id="21">
      <text title="ויעתר: ">הרבה והפציר בתפלה:</text>
      <text title="ויעתר לו: ">נתפצר ונתפייס ונתפתה לו, ואומר אני כל לשון עתר לשון הפצרה ורבוי הוא וכן (יחזקאל ח יא) ועתר ענן הקטרת, מרבית עלית העשן, וכן (שם לה יג) והעתרתם עלי דבריכם, וכן (משלי כז ו) נעתרות נשיקות שונא, דומות למרובות והנם למשא. אינקריישימינ"ט [רבוי] בלע"ז:</text>
      <text title="לנכח אשתו: ">זה עומד בזוית זו ומתפלל, וזו עומדת בזוית זו ומתפללת:</text>
      <text title="ויעתר לו: ">לו ולא לה, שאין דומה תפלת צדיק בן צדיק לתפלת צדיק בן רשע לפיכך לו ולא לה:</text>
    </pasuk>
    <pasuk id="22">
      <text title="ויתרוצצו: ">על כרחך המקרא הזה אומר דורשני, שסתם מה היא רציצה זו וכתב אם כן למה זה אנכי. רבותינו דרשוהו לשון ריצה, כשהיתה עוברת על פתחי תורה של שם ועבר יעקב רץ ומפרכס לצאת, עוברת על פתחי עבודה זרה עשו מפרכס לצאת. דבר אחר מתרוצצים זה עם זה ומריבים בנחלת שני עולמות:</text>
      <text title="ותאמר אם כן: ">גדול צער העבור:</text>
      <text title="למה זה אנכי: ">מתאוה ומתפללת על הריון:</text>
      <text title="ותלך לדרוש: ">לבית מדרשו של שם:</text>
      <text title="לדרוש את ה': ">שיגיד לה מה תהא בסופה:</text>
    </pasuk>
    <pasuk id="23">
      <text title="ויאמר ה' לה: ">על ידי שליח, לשם נאמר ברוח הקודש והוא אמר לה:</text>
      <text title="שני גוים בבטנך: ">גיים כתיב, אלו אנטונינוס ורבי, שלא פסקו מעל שולחנם לא צנון ולא חזרת לא בימות החמה ולא בימות הגשמים:</text>
      <text title="ושני לאמים: ">אין לאום אלא מלכות:</text>
      <text title="ממעיך יפרדו: ">מן המעים הם נפרדים, זה לרשעו וזה לתומו:</text>
      <text title="מלאם יאמץ: ">לא ישוו בגדולה, כשזה קם זה נופל, וכן הוא אומר (יחזקאל כו ב) אמלאה החרבה, לא נתמלאה צור אלא מחורבנה של ירושלים:</text>
    </pasuk>
    <pasuk id="24">
      <text title="וימלאו ימיה: ">אבל בתמר כתיב (להלן לח כז) ויהי בעת לדתה. שלא מלאו ימיה כי לשבעה חדשים ילדתם:</text>
      <text title="והנה תומם: ">חסר, ובתמר תאומים מלא לפי ששניהם צדיקים, אבל כאן אחד צדיק ואחד רשע:</text>
    </pasuk>
    <pasuk id="25">
      <text title="אדמוני: ">סימן הוא שיהא שופך דמים:</text>
      <text title="כלו כאדרת שער: ">מלא שער כטלית של צמר המלאה שער פלוקייד"א בלע"ז [אריג צמר]:</text>
      <text title="ויקראו שמו עשו: ">הכל קראו לו כן, לפי שהיה נעשה ונגמר בשערו כבן שנים הרבה:</text>
    </pasuk>
    <pasuk id="26">
      <text title="ואחרי כן יצא אחיו וגו': ">שמעתי מדרש אגדה הדורשו לפי פשוטו, בדין היה אוחז בו לעכבו, יעקב נוצר מטיפה ראשונה ועשו מן השניה, צא ולמד משפופרת שפיה קצרה, תן לה שתי אבנים זו תחת זו, הנכנסת ראשונה תצא אחרונה, והנכנסת אחרונה תצא ראשונה, נמצא עשו הנוצר באחרונה יצא ראשון, ויעקב שנוצר ראשונה יצא אחרון, ויעקב בא לעכבו שיהא ראשון ללידה כראשון ליצירה, ויפטור את רחמה, ויטול את הבכורה מן הדין:</text>
      <text title="בעקב עשו: ">סימן שאין זה מספיק לגמור מלכותו עד שזה עומד ונוטלה הימנו:</text>
      <text title="ויקרא שמו יעקב: ">הקב"ה. דבר אחר אביו קרא לו יעקב על שם אחיזת העקב:</text>
      <text title="בן ששים שנה: ">עשר שנים משנשאה עד שנעשית בת שלש עשרה שנה וראויה להריון ועשר שנים הללו צפה והמתין לה כמו שעשה אביו לשרה, כיון שלא נתעברה ידע שהיא עקרה והתפלל עליה. ושפחה לא רצה לישא, לפי שנתקדש בהר המוריה להיות עולה תמימה:</text>
    </pasuk>
    <pasuk id="27">
      <text title="ויגדלו הנערים ויהי עשו: ">כל זמן שהיו קטנים לא היו נכרים במעשיהם ואין אדם מדקדק בהם מה טיבם, כיון שנעשו בני שלש עשרה שנה זה פירש לבתי מדרשות וזה פירש לעבודה זרה:</text>
      <text title="יודע ציד: ">לצוד ולרמות את אביו בפיו, ושואלו אבא היאך מעשרין את המלח ואת התבן, כסבור אביו שהוא מדקדק במצות:</text>
      <text title="איש שדה: ">כמשמעו אדם בטל וצודה בקשתו חיות ועופות:</text>
      <text title="תם: ">אינו בקי בכל אלה, אלא כלבו כן פיו. מי שאינו חריף לרמות קרוי תם:</text>
      <text title="ישב אהלים: ">אהלו של שם ואהלו של עבר:</text>
    </pasuk>
    <pasuk id="28">
      <text title="בפיו: ">כתרגומו בפיו של יצחק. ומדרשו בפיו של עשו שהיה צד אותו ומרמהו בדבריו:</text>
    </pasuk>
    <pasuk id="29">
      <text title="ויזד: ">לשון בישול, כתרגומו:</text>
      <text title="והוא עיף: ">ברציחה, כמה דתימא (ירמיה ד לא) כי עיפה נפשי להורגים:</text>
    </pasuk>
    <pasuk id="30">
      <text title="הלעיטני: ">אפתח פי ושפוך הרבה לתוכה, כמו ששנינו אין אובסין את הגמל אבל מלעיטין אותו:</text>
      <text title="מן האדם האדם: ">עדשים אדומות, ואותו היום מת אברהם שלא יראה את עשו בן בנו יוצא לתרבות רעה, ואין זו שיבה טובה שהבטיחו הקב"ה, לפיכך קצר הקב"ה חמש שנים משנותיו, שיצחק חי מאה ושמונים שנה וזה מאה שבעים וחמש שנה, ובישל יעקב עדשים להברות את האבל. ולמה עדשים, שדומות לגלגל שהאבלות גלגל החוזר בעולם (ועוד מה עדשים אין להם פה כך האבל אין לו פה שאסור לדבר. ולפיכך המנהג להברות את האבל בתחלת מאכלו ביצים שהם עגולים ואין להם פה, כך אבל אין לו פה כדאמרינן במועד קטן (כא ב) אבל כל שלשה ימים הראשונים אינו משיב שלום לכל אדם וכל שכן שאינו שואל בתחלה, משלשה ועד שבעה משיב ואינו שואל וכו'):</text>
    </pasuk>
    <pasuk id="31">
      <text title="מכרה כיום: ">כתרגומו כיום דילהן, כיום שהוא ברור, כך מכור לי מכירה ברורה:</text>
      <text title="בכרתך: ">לפי שהעבודה בבכורות, אמר יעקב אין רשע זה כדאי שיקריב להקב"ה:</text>
    </pasuk>
    <pasuk id="32">
      <text title="הנה אנכי הולך למות: ">(מתנודדת והולכת היא הבכורה שלא תהא כל עת העבודה בבכורות כי שבט לוי יטול אותה ועוד) אמר עשו מה טיבה של עבודה זו, אמר לו כמה אזהרות ועונשין ומיתות תלוין בה, כאותה ששנינו אלו הן שבמיתה שתויי יין, ופרועי ראש. אמר אני הולך למות על ידה, אם כן מה חפץ לי בה:</text>
    </pasuk>
    <pasuk id="34">
      <text title="ויבז עשו: ">העיד הכתוב על רשעו שביזה עבודתו של מקום:</text>
    </pasuk>
  </chapter>
  <chapter id="26">
    <pasuk id="2">
      <text title="אל תרד מצרימה: ">שהיה דעתו לרדת מצרימה כמו שירד אביו בימי הרעב, אמר לו אל תרד מצרימה שאתה עולה תמימה, ואין חוצה לארץ כדאי לך:</text>
    </pasuk>
    <pasuk id="3">
      <text title="האל: ">כמו האלה:</text>
    </pasuk>
    <pasuk id="4">
      <text title="והתברכו בזרעך: ">אדם אומר לבנו יהא זרעך כזרעו של יצחק, וכן בכל המקרא. וזה אב לכולן (להלן מח כ) בך יברך ישראל לאמר ישימך כאפרים וכמנשה, ואף לענין הקללה מצינו כן (במדבר ה כז) והיתה האשה לאלה, שהמקלל שונאו אומר תהא כפלונית, וכן (ישעיה סה טו) והנחתם שמכם לשבועה לבחירי, שהנשבע אומר אהא כפלוני אם עשיתי כך וכך:</text>
    </pasuk>
    <pasuk id="5">
      <text title="שמע אברהם בקולי: ">כשנסיתי אותו:</text>
      <text title="וישמר משמרתי: ">גזרות להרחקה על אזהרות שבתורה, כגון שניות לעריות ושבות לשבת:</text>
      <text title="מצותי: ">דברים שאילו לא נכתבו ראויין הם להצטוות כגון גזל ושפיכות דמים:</text>
      <text title="חקותי: ">דברים שיצר הרע ואומות העולם משיבין עליהם כגון אכילת חזיר ולבישת שעטנז שאין טעם בדבר אלא גזירת המלך וחקותיו על עבדיו:</text>
      <text title="ותורתי: ">להביא תורה שבעל פה, הלכה למשה מסיני:</text>
    </pasuk>
    <pasuk id="7">
      <text title="לאשתו: ">על אשתו, כמו (לעיל כ יג) אמרי לי אחי הוא:</text>
    </pasuk>
    <pasuk id="8">
      <text title="כי ארכו: ">אמר מעתה אין לי לדאוג מאחר שלא אנסוה עד עכשיו, ולא נזהר להיות נשמר:</text>
      <text title="וישקף אבימלך וגו': ">שראהו משמש מטתו:</text>
    </pasuk>
    <pasuk id="10">
      <text title="אחד העם: ">המיוחד בעם זה המלך:</text>
      <text title="והבאת עלינו אשם: ">אם שכב, כבר הבאת עלינו אשם:</text>
    </pasuk>
    <pasuk id="12">
      <text title="בארץ ההיא: ">אף על פי שאינה חשובה כארץ ישראל עצמה, כארץ שבעה גויים:</text>
      <text title="בשנה ההיא: ">אף על פי שאינה כתקנה, שהיתה שנת רעבון:</text>
      <text title="בארץ ההיא בשנה ההיא: ">שניהם למה, לומר שארץ קשה והשנה קשה:</text>
      <text title="מאה שערים: ">שאמדוה כמה ראויה לעשות ועשתה על אחת מאה שאמדוה. ורבותינו אמרו אומד זה למעשרות היה:</text>
    </pasuk>
    <pasuk id="13">
      <text title="כי גדל מאד: ">שהיו אומרים זבל פרדותיו של יצחק ולא כספו וזהבו של אבימלך:</text>
    </pasuk>
    <pasuk id="14">
      <text title="ועבדה רבה: ">פעולה רבה, בלשון לע"ז אובריינ"א [מכלול העבודות] עבודה משמע עבודה אחת, עבודה משמע פעולה רבה:</text>
    </pasuk>
    <pasuk id="15">
      <text title="סתמום פלשתים: ">מפני שאמרו תקלה הם לנו מפני הגייסות הבאות עלינו. טמונין פלשתאי לשון סתימה, ובלשון משנה (פסחים מב א) מטמטם את הלב:</text>
    </pasuk>
    <pasuk id="17">
      <text title="בנחל גרר: ">רחוק מן העיר:</text>
    </pasuk>
    <pasuk id="18">
      <text title="וישב ויחפר: ">הבארות אשר חפרו בימי אברהם אביו. ופלשתים סתמום, מקודם שנסע יצחק מגרר חזר וחפרן:</text>
    </pasuk>
    <pasuk id="20">
      <text title="עשק: ">ערער:</text>
      <text title="כי התעשקו עמו: ">נתעשקו עמו עליה במריבה וערעור:</text>
    </pasuk>
    <pasuk id="21">
      <text title="שטנה: ">נוישימונ"ט [נזק]:</text>
    </pasuk>
    <pasuk id="22">
      <text title="ופרינו בארץ: ">כתרגומו ונפוש בארעא:  </text>
    </pasuk>
    <pasuk id="26">
      <text title="ואחזת מרעהו: ">כתרגומו וסיעת מרחמוהי, סיעת מאוהביו. ויש פותרין מרעהו מ' מיסוד התיבה, כמו (שופטים יד יא) שלשים מרעים דשמשון, כדי שתהיה תיבת ואחוזת דבוקה, אבל אין דרך ארץ לדבר על המלכות כן סיעת אוהביו, שאם כן כל סיעת אוהביו הוליך עמו ולא היה לו אלא סיעה אחת של אוהבים, לכן יש לפותרו כלשון הראשון. ואל תתמה על תי"ו של ואחוזת ואף על פי שאין התיבה סמוכה, יש דוגמתה במקרא (תהלים ס יג) עזרת מצר, (ישעיה נא כא) ושכורת ולא מיין:</text>
      <text title="אחזת: ">לשון קבוצה ואגודה שנאחזין יחד:</text>
    </pasuk>
    <pasuk id="28">
      <text title="ראו ראינו: ">ראינו באביך ראינו בך:</text>
      <text title="תהי נא אלה בינותינו וגו': ">האלה אשר בינותינו מימי אביך, תהי גם עתה בינינו וביניך:</text>
    </pasuk>
    <pasuk id="29">
      <text title="לא נגענוך: ">כשאמרנו (לעיל פסוק טז) לך מעמנו:</text>
      <text title="אתה: ">גם אתה עשה עמנו כמו כן:  </text>
    </pasuk>
    <pasuk id="33">
      <text title="שבעה: ">על שם הברית:</text>
    </pasuk>
    <pasuk id="34">
      <text title="בן ארבעים שנה: ">עשו היה נמשל לחזיר, שנאמר (תהלים פ יד) יכרסמנה חזיר מיער, החזיר הזה כשהוא שוכב פושט טלפיו לומר ראו שאני טהור, כך אלו [אלופי עשו] גוזלים וחומסים ומראים עצמם כשרים. כל ארבעים שנה היה עשו צד נשים מתחת בעליהן ומענה אותם, כשהיה בן ארבעים אמר אבא בן ארבעים שנה נשא אשה, אף אני כן:</text>
    </pasuk>
    <pasuk id="35">
      <text title="מורת רוח: ">לשון המראת רוח, כמו (דברים ט כד) ממרים הייתם כל מעשיהן היו לעצבון:</text>
      <text title="ליצחק ולרבקה: ">שהיו עובדות עבודה זרה:</text>
    </pasuk>
  </chapter>
  <chapter id="27">
    <pasuk id="1">
      <text title="ותכהין: ">בעשנן של אלו. דבר אחר כשנעקד על גבי המזבח והיה אביו רוצה לשחטו, באותה שעה נפתחו השמים וראו מלאכי השרת והיו בוכים וירדו דמעותיהם ונפלו על עיניו, לפיכך כהו עיניו. דבר אחר כדי שיטול יעקב את הברכות:</text>
    </pasuk>
    <pasuk id="2">
      <text title="לא ידעתי יום מותי: ">אמר רבי יהושע בן קרחה אם מגיע אדם לפרק אבותיו ידאג חמש שנים לפניהם וחמש לאחר כן, ויצחק היה בן מאה עשרים ושלש, אמר שמא לפרק אמי אני מגיע, והיא מתה בת מאה עשרים ושבע והריני בן חמש שנים סמוך לפרקה, לפיכך לא ידעתי יום מותי, שמא לפרק אמי, שמא לפרק אבא:</text>
    </pasuk>
    <pasuk id="3">
      <text title="תליך: ">חרבך שדרך לתלותה:</text>
      <text title="שא נא: ">לשון השחזה כאותה ששנינו (ביצה כח א) אין משחיזין את הסכין אבל משיאה על גבי חברתה, חדד סכינך ושחוט יפה, שלא תאכילני נבלה:</text>
      <text title="וצודה לי: ">מן ההפקר ולא מן הגזל:</text>
    </pasuk>
    <pasuk id="5">
      <text title="לצוד ציד להביא: ">מהו להביא, אם לא ימצא ציד יביא מן הגזל:</text>
    </pasuk>
    <pasuk id="7">
      <text title="לפני ה': ">ברשותו שיסכים על ידי:</text>
    </pasuk>
    <pasuk id="9">
      <text title="וקח לי: ">משלי הם ואינם גזל, שכך כתב לה יצחק בכתובתה ליטול שני גדיי עזים בכל יום:</text>
      <text title="שני גדיי עזים: ">וכי שני גדיי עזים היה מאכלו של יצחק, אלא האחד הקריב לפסחו והאחד עשה מטעמים. בפרקי דרבי אליעזר (פרק לב):</text>
      <text title="כאשר אהב: ">כי טעם הגדי כטעם הצבי:</text>
    </pasuk>
    <pasuk id="11">
      <text title="איש שער: ">בעל שער:</text>
    </pasuk>
    <pasuk id="12">
      <text title="ימשני: ">כמו (דברים כח כט) ממשש בצהרים:  </text>
    </pasuk>
    <pasuk id="15">
      <text title="החמודות: ">הנקיות, כתרגומו דכייתא. דבר אחר שחמד אותן מן נמרוד:</text>
      <text title="אשר אתה בבית: ">והלא כמה נשים היו לו והוא מפקיד אצל אמו, אלא שהיה בקי במעשיהן וחושדן:  </text>
    </pasuk>
    <pasuk id="19">
      <text title="אנכי עשו בכורך: ">אנכי המביא לך, ועשו הוא בכורך:</text>
      <text title="עשיתי: ">כמה דברים כאשר דברת אלי:</text>
      <text title="שבה: ">לשון מיסב על השלחן, לכך מתורגם אסתחר:</text>
    </pasuk>
    <pasuk id="21">
      <text title="גשה נא ואמשך: ">אמר יצחק בלבו אין דרך עשו להיות שם שמים שגור בפיו, וזה אמר (פסוק כ) כי הקרה ה' אלהיך:</text>
    </pasuk>
    <pasuk id="22">
      <text title="קול יעקב: ">שמדבר בלשון תחנונים (פסוק יט) קום נא, אבל עשו בלשון קנטוריא דבר (פסוק לא) יקום אבי:</text>
    </pasuk>
    <pasuk id="24">
      <text title="ויאמר אני: ">לא אמר אני עשו אלא אני:  </text>
    </pasuk>
    <pasuk id="27">
      <text title="וירח וגו': ">והלא אין ריח רע יותר משטף העזים, אלא מלמד שנכנסה עמו ריח גן עדן:</text>
      <text title="כריח שדה אשר ברכו ה': ">שנתן בו ריח טוב, וזה שדה תפוחים, כן דרשו רבותינו ז"ל:</text>
    </pasuk>
    <pasuk id="28">
      <text title="ויתן לך: ">יתן ויחזור ויתן. ולפי פשוטו מוסב לענין הראשון ראה ריח בני, שנתן לו הקב"ה, כריח שדה וגו' ועוד יתן לך מטל השמים וגו':</text>
      <text title="מטל השמים: ">כמשמעו, ומדרש אגדה יש להרבה פנים:</text>
    </pasuk>
    <pasuk id="29">
      <text title="בני אמך: ">ויעקב אמר ליהודה (להלן מט ח) בני אביך, לפי שהיו לו בנים מכמה אמהות, וכאן שלא נשא אלא אשה אחת אמר בני אמך:</text>
      <text title="ארריך ארור ומברכיך ברוך: ">ובבלעם הוא אומר (במדבר כד ט) מברכיך ברוך ואורריך ארור. הצדיקים תחלתם יסורים וסופן שלוה, ואורריהם ומצעריהם קודמים למברכיהם, לפיכך יצחק הקדים קללת אוררים לברכת מברכים. והרשעים תחלתן שלוה וסופן יסורין, לפיכך בלעם הקדים ברכה לקללה:</text>
    </pasuk>
    <pasuk id="30">
      <text title="יצא יצא: ">זה יוצא וזה בא:  </text>
    </pasuk>
    <pasuk id="33">
      <text title="ויחרד: ">כתרגומו ותוה לשון תימה. ומדרשו ראה גיהנם פתוחה מתחתיו:</text>
      <text title="מי אפוא: ">לשון לעצמו, משמש עם כמה דברים. איפוא, איה פה, מי הוא ואיפוא הוא הצד ציד:</text>
      <text title="ואכל מכל: ">מכל טעמים שבקשתי לטעום טעמתי בו:</text>
      <text title="גם ברוך יהיה: ">שלא תאמר אילולי שרימה יעקב לאביו לא נטל את הברכות, לכך הסכים וברכו מדעתו:</text>
    </pasuk>
    <pasuk id="35">
      <text title="במרמה: ">בחכמה:</text>
    </pasuk>
    <pasuk id="36">
      <text title="הכי קרא שמו: ">לשון תימה הוא, כמו (לקמן כט טו) הכי אחי אתה, שמא לכך נקרא שמו יעקב על שם סופו שהוא עתיד לעקבני. תנחומא (תנחומא ישן כג) למה חרד יצחק, אמר שמא עון יש בי שברכתי הקטן לפני הגדול, ושניתי סדר היחס. התחיל עשו מצעק ויעקבני זה פעמים, אמר לו אביו מה עשה לך, אמר לו את בכורתי לקח, אמר בכך הייתי מצר וחרד שמא עברתי על שורת הדין, עכשיו לבכור ברכתי, גם ברוך יהיה:</text>
      <text title="ויעקבני: ">כתרגומו וכמני, ארבני. וארב, וכמן. ויש מתרגמין וחכמני נתחכם לי:</text>
      <text title="אצלת: ">לשון הפרשה, כמו (במדבר יא כה) ויאצל:</text>
    </pasuk>
    <pasuk id="37">
      <text title="הן גביר: ">ברכה זו שביעית היא והוא עושה אותה ראשונה, אלא אמר לו מה תועלת לך בברכה, אם תקנה נכסים שלו הם, שהרי גביר שמתיו לך ומה שקנה עבד קנה רבו:</text>
      <text title="ולכה אפוא מה אעשה: ">איה פה אבקש מה לעשות לך:</text>
    </pasuk>
    <pasuk id="38">
      <text title="הברכה אחת: ">ה"א זו משמשת לשון תמיה, כמו (במדבר יג יט) הבמחנים, (במדבר יג כ) השמנה היא, (ש"ב ג לג) הכמות נבל:</text>
    </pasuk>
    <pasuk id="39">
      <text title="משמני הארץ וגו': ">זו איטליאה של יון:</text>
    </pasuk>
    <pasuk id="40">
      <text title="ועל חרבך: ">כמו בחרבך, יש על שהוא במקום אות ב', כמו (יחזקאל לג כו) עמדתם על חרבכם בחרבכם, (שמות ו כו) על צבאותם בצבאותם:</text>
      <text title="והיה כאשר תריד: ">לשון צער, כמו (תהלים נה ג) אריד בשיחי, כלומר כשיעברו ישראל את התורה, ויהיה לך פתחון פה להצטער על הברכות שנטל, ופרקת עלו וגו':</text>
    </pasuk>
    <pasuk id="41">
      <text title="יקרבו ימי אבל אבי: ">כמשמעו, שלא אצער את אבא. ומדרש אגדה לכמה פנים יש:</text>
    </pasuk>
    <pasuk id="42">
      <text title="ויגד לרבקה: ">ברוח הקודש הוגד לה מה שעשו מהרהר בלבו:</text>
      <text title="מתנחם לך: ">נחם על האחוה לחשוב מחשבה אחרת להתנכר לך ולהרגך. ומדרש אגדה כבר אתה מת בעיניו ושתה עליך כוס של תנחומים. ולפי פשוטו לשון תנחומים, מתנחם הוא על הברכות בהריגתך:</text>
    </pasuk>
    <pasuk id="44">
      <text title="אחדים: ">מועטים:</text>
    </pasuk>
    <pasuk id="45">
      <text title="למה אשכל: ">אהיה שכולה משניכם. הקובר את בניו קרוי שכול. וכן ביעקב אמר (להלן מג יד) כאשר שכלתי שכלתי:</text>
      <text title="גם שניכם: ">אם יקום עליך ואתה תהרגנו יעמדו בניו ויהרגוך, ורוח הקדש נזרקה בה ונתנבאה שביום אחד ימותו, כמו שמפורש בפרק המקנא לאשתו (סוטה יג א):</text>
    </pasuk>
    <pasuk id="46">
      <text title="קצתי בחיי: ">מאסתי בחיי:</text>
    </pasuk>
  </chapter>
  <chapter id="28">
    <pasuk id="2">
      <text title="פדנה: ">כמו לפדן:</text>
      <text title="ביתה בתואל: ">לבית בתואל. כל תיבה שצריכה למ"ד בתחלתה הטיל לה ה"א בסופה:</text>
    </pasuk>
    <pasuk id="3">
      <text title="ואל שדי: ">מי שדי בברכותיו למתברכין מפיו יברך אותך:</text>
    </pasuk>
    <pasuk id="4">
      <text title="את ברכת אברהם: ">שאמר לו (לעיל יב ב) ואעשך לגוי גדול, (שם כב יח) והתברכו בזרעך. יהיו אותן ברכות האמורות בשבילך, ממך יצא אותו הגוי ואותו הזרע המבורך:</text>
    </pasuk>
    <pasuk id="5">
      <text title="אם יעקב ועשו: ">איני יודע מה מלמדנו:</text>
    </pasuk>
    <pasuk id="7">
      <text title="וישמע יעקב: ">מחובר לענין של מעלה וירא עשו כי ברך יצחק וגו' וכי שלח אותו פדנה ארם, וכי שמע יעקב אל אביו והלך פדנה ארם וכי רעות בנות כנען, והלך גם הוא אל ישמעאל:</text>
    </pasuk>
    <pasuk id="9">
      <text title="אחות נביות: ">ממשמע שנאמר (לעיל כה יג) בת ישמעאל איני יודע שהיא אחות נביות, אלא למדנו שמת ישמעאל משיעדה לעשו קודם נשואיה והשיאה נביות אחיה. ולמדנו שהיה יעקב באותו הפרק בן ששים ושלש שנים, שהרי ישמעאל בן שבעים וארבע שנים היה כשנולד יעקב, ארבע עשרה שנה היה גדול ישמעאל מיצחק, ויצחק בן ששים שנה בלדת אותם הרי שבעים וארבע, ושנותיו היו מאה שלושים ושבע, שנאמר (שם יז) ואלה שני חיי ישמעאל וגו', נמצא יעקב כשמת ישמעאל בן ששים ושלש שנים היה, ולמדנו מכאן שנטמן בבית עבר ארבע עשרה שנה ואחר כך הלך לחרן, שהרי לא שהה בבית לבן שלפני לידתו של יוסף אלא ארבע עשרה שנה, שנאמר (שם לא מא) עבדתיך ארבע עשרה שנה בשתי בנותיך ושש שנים בצאנך ושכר הצאן משנולד יוסף היה, שנאמר (שם ל כה) ויהי כאשר ילדה רחל את יוסף וגו', ויוסף בן שלשים שנה היה כשמלך, ומשם עד שירד יעקב למצרים תשע שנים, שבע של שובע ושתיים של רעב, ויעקב אמר לפרעה (שם מז ט) ימי שני מגורי שלשים ומאת שנה. צא וחשוב ארבע עשרה שלפני לידת יוסף, ושלשים של יוסף, ותשע משמלך עד שבא יעקב הרי חמשים ושלש, וכשפירש מאביו היה בן ששים ושלש הרי מאה ושש עשרה, והוא אומר שלשים ומאת שנה, הרי חסרים ארבע עשרה שנים הא למדת שאחר שקבל הברכות נטמן בבית עבר ארבע עשרה שנים. (אבל לא נענש עליהם בזכות התורה, שהרי לא פירש יוסף מאביו אלא עשרים ושתים שנה דהיינו משבע עשרה עד שלשים ותשע כנגד עשרים ושתים שפירש יעקב מאביו ולא כבדו, והם עשרים שנים בבית לבן, ושתי שנים ששהה בדרך, כדכתיב (להלן לג יז) ויבן לו בית ולמקנהו עשה סכות, ופירשו רבותינו ז"ל מזה הפסוק ששהה שמונה עשר חדשים בדרך, דבית הוה בימות הגשמים וסכות הוה בימות החמה, ולחשבון הפסוקים שחשבנו לעיל משפירש מאביו עד שירד למצרים שהיה בן מאה שלשים שנים, שם אנו מוצאים עוד ארבע עשרה שנים, אלא ודאי נטמן בבית עבר בהליכתו לבית לבן ללמוד תורה ממנו, ובשביל זכות התורה לא נענש עליהם ולא פירש יוסף ממנו אלא עשרים ושתים שנה, מדה כנגד מדה):</text>
      <text title="על נשיו: ">הוסיף רשעה על רשעתו, שלא גירש את הראשונות:</text>
    </pasuk>
    <pasuk id="10">
      <text title="ויצא יעקב: ">על ידי שבשביל שרעות בנות כנען בעיני יצחק אביו הלך עשו אל ישמעאל, הפסיק הענין בפרשתו של יעקב וכתיב (לעיל כח ו) וירא עשו כי ברך וגו', ומשגמר חזר לענין הראשון:</text>
      <text title="ויצא יעקב מבאר שבע: ">לא היה צריך לכתוב אלא וילך יעקב חרנה, ולמה הזכיר יציאתו, אלא מגיד שיציאת צדיק מן המקום עושה רושם, שבזמן שהצדיק בעיר הוא הודה הוא זיוה הוא הדרה, יצא משם פנה הודה פנה זיוה פנה הדרה וכן (רות א ז) ותצא מן המקום, האמור בנעמי ורות:</text>
      <text title="וילך חרנה: ">יצא ללכת לחרן:</text>
    </pasuk>
    <pasuk id="11">
      <text title="ויפגע במקום: ">לא הזכיר הכתוב באיזה מקום אלא במקום הנזכר במקום אחר, הוא הר המוריה שנאמר בו (לעיל כב ד) וירא את המקום מרחוק:</text>
      <text title="ויפגע: ">כמו (יהושע טז ז) ופגע ביריחו, (שם יט יא) ופגע בדבשת. ורבותינו פירשו לשון תפלה כמו (ירמיה ז טז) ואל תפגע בי, ולמדנו שתקן תפלת ערבית. ושנה הכתוב ולא כתב ויתפלל, ללמדך שקפצה לו הארץ, כמו שמפורש בפרק גיד הנשה (חולין צא ב):</text>
      <text title="כי בא השמש: ">היה לו לכתוב ויבא השמש וילן שם. כי בא השמש, משמע ששקעה לו חמה פתאום שלא בעונתה כדי שילין שם:</text>
      <text title="וישם מראשותיו: ">עשאן כמין מרזב סביב לראשו שהיה ירא מפני חיות רעות. התחילו מריבות זו עם זו, זאת אומרת עלי יניח צדיק את ראשו, וזאת אומרת עלי יניח, מיד עשאן הקב"ה אבן אחת, וזהו שנאמר (פסוק יח) ויקח את האבן אשר שם מראשותיו:</text>
      <text title="וישכב במקום ההוא: ">לשון מיעוט באותו מקום שכב, אבל ארבע עשרה שנים ששמש בבית עבר לא שכב בלילה, שהיה עוסק בתורה:</text>
    </pasuk>
    <pasuk id="12">
      <text title="עולים ויורדים: ">עולים תחלה ואחר כך יורדים, מלאכים שליווהו בארץ אין יוצאים חוצה לארץ ועלו לרקיע, וירדו מלאכי חוצה לארץ ללותו:</text>
    </pasuk>
    <pasuk id="13">
      <text title="נצב עליו: ">לשמרו:</text>
      <text title="ואלהי יצחק: ">אף על פי שלא מצינו במקרא שייחד הקב"ה שמו על הצדיקים בחייהם לכתוב אלהי פלוני, משום שנאמר (איוב טו טו) הן בקדושיו לא יאמין, כאן ייחד שמו על יצחק לפי שכהו עיניו וכלוא היה בבית, והרי הוא כמת, ויצר הרע פסק ממנו:</text>
      <text title="שכב עליה: ">קיפל הקב"ה כל ארץ ישראל תחתיו, רמז לו שתהא נוחה ליכבש לבניו:</text>
    </pasuk>
    <pasuk id="14">
      <text title="ופרצת: ">וחזקת, כמו (שמות א יב) וכן יפרוץ:</text>
    </pasuk>
    <pasuk id="15">
      <text title="אנכי עמך: ">לפי שהיה ירא מעשו ומלבן:</text>
      <text title="עד אשר אם עשיתי: ">אם משמש בלשון כי:</text>
      <text title="דברתי לך: ">לצרכך ועליך, מה שהבטחתי לאברהם על זרעו, לך הבטחתיו ולא לעשו, שלא אמרתי לו כי יצחק יקרא לך זרע, אלא כי ביצחק, ולא כל יצחק. וכן כל לי ולך ולו ולהם הסמוכים אצל דיבור, משמשים לשון על, וזה יוכיח, שהרי עם יעקב לא דיבר קודם לכן:</text>
    </pasuk>
    <pasuk id="16">
      <text title="ואנכי לא ידעתי: ">שאילו ידעתי לא ישנתי במקום קדוש כזה:</text>
    </pasuk>
    <pasuk id="17">
      <text title="כי אם בית א-להים: ">אמר רבי אלעזר בשם רבי יוסי בן זמרא הסולם הזה עומד בבאר שבע ואמצע שיפועו מגיע כנגד בית המקדש, שבאר שבע עומד בדרומה של יהודה, וירושלים בצפונה בגבול שבין יהודה ובנימין, ובית אל היה בצפון של נחלת בנימין בגבול שבין בנימין ובין בני יוסף, נמצא סולם שרגליו בבאר שבע וראשו בבית אל מגיע אמצע שיפועו נגד ירושלים. וכלפי שאמרו רבותינו שאמר הקב"ה צדיק זה בא לבית מלוני ויפטר בלא לינה, ועוד אמרו יעקב קראה לירושלים בית אל וזו לוז היא ולא ירושלים ומהיכן למדו לומר כן. אומר אני שנעקר הר המוריה ובא לכאן, וזהו היא קפיצת הארץ האמורה בשחיטת חולין (חולין צא ב), שבא בית המקדש לקראתו עד בית אל, וזהו ויפגע במקום. [ואם תאמר וכשעבר יעקב על בית המקדש מדוע לא עכבו שם, איהו לא יהיב לביה להתפלל במקום שהתפללו אבותיו, ומן השמים יעכבוהו, איהו עד חרן אזל כדאמרינן בפרק גיד הנשה (חולין צא ב), וקרא מוכיח וילך חרנה, כי מטא לחרן אמר אפשר שעברתי על מקום שהתפללו אבותי ולא התפללתי בו, יהב דעתיה למהדר וחזר עד בית אל וקפצה לו הארץ]:</text>
      <text title="מה נורא: ">תרגום מה דחילו אתרא הדין. דחילו שם דבר הוא, כמו סוכלתנו, וכסו למלבש:</text>
      <text title="וזה שער השמים: ">מקום תפלה לעלות תפלתם השמימה. ומדרשו שבית המקדש של מעלה מכוון כנגד בית המקדש של מטה:  </text>
    </pasuk>
    <pasuk id="20">
      <text title="אם יהיה א-להים עמדי: ">אם ישמור לי הבטחות הללו שהבטיחני להיות עמדי, כמו שאמר לי (פסוק טו) והנה אנכי עמך:</text>
      <text title="ושמרני: ">כמו שאמר לי (פסוק טו) ושמרתיך בכל אשר תלך:</text>
      <text title="ונתן לי לחם לאכול: ">כמו שאמר (פסוק טו) כי לא אעזבך, והמבקש לחם הוא קרוי נעזב, שנאמר (תהלים לז כה) ולא ראיתי צדיק נעזב וזרעו מבקש לחם:</text>
    </pasuk>
    <pasuk id="21">
      <text title="ושבתי: ">כמו שאמר לי (פסוק טו) והשיבותיך אל האדמה:</text>
      <text title="בשלום: ">שלם מן החטא, שלא אלמד מדרכי לבן:</text>
      <text title="והיה ה' לי לא-להים: ">שיחול שמו עלי מתחלה ועד סוף, שלא ימצא פסול בזרעי, כמו שנאמר (פסוק טו) אשר דברתי לך, והבטחה זו הבטיח לאברהם, שנאמר (שם יז ז) להיות לך לא-להים ולזרעך אחריך:</text>
    </pasuk>
    <pasuk id="22">
      <text title="והאבן הזאת: ">כך תפרש וי"ו זו של והאבן, אם תעשה לי את אלה, אף אני אעשה זאת:</text>
    </pasuk>
  </chapter>
  <chapter id="29">
    <pasuk id="1">
      <text title="וישא יעקב רגליו: ">משנתבשר בשורה טובה שהובטח בשמירה, נשא לבו את רגליו ונעשה קל ללכת. כך מפורש בבראשית רבה (ע ח):</text>
    </pasuk>
    <pasuk id="2">
      <text title="ישקו העדרים: ">משקים הרועים את העדרים, והמקרא דבר בלשון קצרה:</text>
    </pasuk>
    <pasuk id="3">
      <text title="ונאספו: ">רגילים היו להאסף לפי שהיתה האבן גדולה:</text>
      <text title="וגללו: ">וגוללין ותרגומו ומגנדרין, כל לשון הווה משתנה לדבר בלשון עתיד ובלשון עבר לפי שכל דבר ההוה תמיד כבר היה ועתיד להיות:</text>
      <text title="והשיבו: ">תרגומו ומתיבין:  </text>
    </pasuk>
    <pasuk id="6">
      <text title="באה עם הצאן: ">הטעם באל"ף, ותרגומו אתיא. (פסוק ט) ורחל באה, הטעם למעלה בבי"ת ותרגומו אתת. הראשון לשון עושה, והשני לשון עשתה:</text>
    </pasuk>
    <pasuk id="7">
      <text title="הן עוד היום גדול: ">לפי שראה אותם רובצים, כסבור שרוצים לאסוף המקנה הביתה ולא ירעו עוד, אמר להם הן עוד היום גדול, כלומר אם שכירים אתם לא שלמתם פעולת היום, ואם הבהמות שלכם אף על פי כן לא עת האסף המקנה וגו':</text>
    </pasuk>
    <pasuk id="8">
      <text title="לא נוכל: ">להשקות, לפי שהאבן גדולה:</text>
      <text title="וגללו: ">זה מתורגם ויגנדרון, לפי שהוא לשון עתיד:</text>
    </pasuk>
    <pasuk id="10">
      <text title="ויגש יעקב ויגל: ">כזה שמעביר את הפקק מעל פי צלוחית, להודיעך שכחו גדול:</text>
    </pasuk>
    <pasuk id="11">
      <text title="ויבך: ">לפי שצפה ברוח הקודש שאינה נכנסת עמו לקבורה. דבר אחר לפי שבא בידים ריקניות, אמר אליעזר עבד אבי אבא היו בידיו נזמים וצמידים ומגדנות, ואני אין בידי כלום. לפי שרדף אליפז בן עשו במצות אביו אחריו להורגו והשיגו, ולפי שגדל אליפז בחיקו של יצחק משך ידו. אמר לו מה אעשה לציווי של אבא, אמר לו יעקב טול מה שבידי, והעני חשוב כמת:</text>
    </pasuk>
    <pasuk id="12">
      <text title="כי אחי אביה הוא: ">קרוב לאביה, כמו (לעיל יג ח) אנשים אחים אנחנו. ומדרשו אם לרמאות הוא בא גם אני אחיו ברמאות, ואם אדם כשר הוא, גם אני בן רבקה אחותו הכשרה:</text>
      <text title="ותגד לאביה: ">לפי שאמה מתה לא היה לה להגיד אלא לו:</text>
    </pasuk>
    <pasuk id="13">
      <text title="וירץ לקראתו: ">כסבור ממון הוא טעון, שהרי עבד הבית בא לכאן בעשרה גמלים טעונים:</text>
      <text title="ויחבק: ">כשלא ראה עמו כלום אמר שמא זהובים הביא והנם בחיקו:</text>
      <text title="וינשק לו: ">אמר שמא מרגליות הביא והם בפיו:</text>
      <text title="ויספר ללבן: ">שלא בא אלא מתוך אונס אחיו, ושנטלו ממונו ממנו:</text>
    </pasuk>
    <pasuk id="14">
      <text title="אך עצמי ובשרי: ">מעתה אין לי לאספך הביתה הואיל ואין בידך כלום, אלא מפני קורבה אטפל בך חדש ימים, וכן עשה ואף זו לא לחנם שהיה רועה צאנו:</text>
    </pasuk>
    <pasuk id="15">
      <text title="הכי אחי אתה: ">לשון תימה, וכי בשביל שאחי אתה תעבדני חנם:</text>
      <text title="ועבדתני: ">כמו ותעבדני, וכן כל תיבה שהיא לשון עבר הוסיף וי"ו בראשה היא הופכת התיבה להבא:</text>
    </pasuk>
    <pasuk id="17">
      <text title="ועיני לאה רכות: ">שהיתה סבורה לעלות בגורלו של עשו ובוכה שהיו הכל אומרים שני בנים לרבקה ושתי בנות ללבן, הגדולה לגדול והקטנה לקטן:</text>
      <text title="תאר: ">הוא צורת הפרצוף לשון (ישעיה מד יג) יתארהו בשרד, קונפ"ס בלע"ז [מחוגה]:</text>
      <text title="מראה: ">הוא זיו קלסתר:</text>
    </pasuk>
    <pasuk id="18">
      <text title="אעבדך שבע שנים: ">הם ימים אחדים שאמרה לו אמו (לעיל כז מד) וישבת עמו ימים אחדים. ותדע שכן הוא, שהרי כתיב (להלן פסוק כ) ויהיו בעיניו כימים אחדים:</text>
      <text title="ברחל בתך הקטנה: ">כל הסימנים הללו למה, לפי שיודע בו שהוא רמאי אמר לו אעבדך ברחל, ושמא תאמר רחל אחרת מן השוק, תלמוד לומר בתך, ושמא תאמר אחליף ללאה שמה ואקרא שמה רחל, תלמוד לומר הקטנה ואף על פי כן לא הועיל לו שהרי רמהו:  </text>
    </pasuk>
    <pasuk id="21">
      <text title="מלאו ימי: ">שאמרה לי אמי. ועוד מלאו ימי, שהרי אני בן שמונים וארבע שנה ואימתי אעמיד שנים עשר שבטים, וזהו שאמר ואבואה אליה, והלא קל שבקלים אינו אומר כן, אלא להוליד תולדות אמר כן:  </text>
    </pasuk>
    <pasuk id="25">
      <text title="ויהי בבקר והנה היא לאה: ">אבל בלילה לא היתה לאה, לפי שמסר יעקב לרחל סימנים, וכשראתה רחל שמכניסין לו לאה אמרה עכשיו תכלם אחותי, עמדה ומסרה לה אותן סימנים:</text>
    </pasuk>
    <pasuk id="27">
      <text title="מלא שבוע זאת: ">דבוק הוא שהרי נקוד בחטף שבוע של זאת, והן שבעת ימי המשתה בתלמוד ירושלמי במועד קטן (א ז). ואי אפשר לומר שבוע ממש, שאם כן היה צריך לינקד בפתח השין. ועוד ששבוע לשון זכר, כדכתיב (דברים טז ט) שבעה שבועות תספר לך, לפיכך אין משמע שבוע אלא שבעה שייטיינ"א בלע"ז [קבוצה של שבעה]:</text>
      <text title="ונתנה לך: ">לשון רבים, כמו (לעיל יא ז) נרדה ונבלה, (שם ג) ונשרפה, אף זה לשון וניתן:</text>
      <text title="גם את זאת: ">[מיד לאחר שבעת ימי המשתה] ותעבוד לאחר נשואיה:  </text>
    </pasuk>
    <pasuk id="30">
      <text title="ויעבוד עמו עוד שבע שנים אחרות: ">הקישן לראשונות, מה ראשונות באמונה אף האחרונות באמונה, ואף על פי שברמאות בא עליו:</text>
    </pasuk>
    <pasuk id="32">
      <text title="ותקרא שמו ראובן: ">רבותינו פירשו, אמרה ראו מה בין בני לבן חמי שמכר הבכורה ליעקב, וזה לא מכרה ליוסף ולא ערער עליו, ולא עוד שלא ערער עליו אלא שביקש להוציאו מן הבור:</text>
    </pasuk>
    <pasuk id="34">
      <text title="הפעם ילוה אשי: ">לפי שהאמהות נביאות היו ויודעות ששנים עשר שבטים יוצאים מיעקב וארבע נשים ישא, אמרה מעתה אין לו פתחון פה עלי, שהרי נטלתי כל חלקי בבנים:</text>
      <text title="על כן: ">כל מי שנאמר בו על כן מרובה באוכלוסין, חוץ מלוי שהארון היה מכלה בהם:</text>
      <text title="קרא שמו לוי: ">תמהתי שבכולם כתיב ותקרא, וזה כתב בו קרא, ויש מדרש אגדה באלה הדברים רבה ששלח הקב"ה גבריאל והביאו לפניו וקרא לו שם זה ונתן לו עשרים וארבע מתנות כהונה, ועל שם שלוהו במתנות קראו לוי:</text>
    </pasuk>
    <pasuk id="35">
      <text title="הפעם אודה: ">שנטלתי יותר מחלקי, מעתה יש לי להודות:</text>
    </pasuk>
  </chapter>
  <chapter id="30">
    <pasuk id="1">
      <text title="ותקנא רחל באחותה: ">קנאה במעשיה הטובים, אמרה אלולי שצדקה ממני לא זכתה לבנים:</text>
      <text title="הבה לי: ">וכי כך עשה אביך לאמך, והלא התפלל עליה:</text>
      <text title="מתה אנכי: ">מכאן למי שאין לו בנים שחשוב כמת:</text>
    </pasuk>
    <pasuk id="2">
      <text title="התחת א-להים אנכי: ">וכי במקומו אני:</text>
      <text title="אשר מנע ממך: ">את אמרת שאעשה כאבא, אני איני כאבא, אבא לא היו לו בנים אני יש לי בנים, ממך מנע ולא ממני:</text>
    </pasuk>
    <pasuk id="3">
      <text title="על ברכי: ">כתרגומו ואנא ארבי:</text>
      <text title="ואבנה גם אנכי: ">מהו גם, אמרה לו זקנך אברהם היו לו בנים מהגר, וחגר מתניו כנגד שרה, אמר לה זקנתי הכניסה צרתה לביתה, אמרה לו אם הדבר הזה מעכב, הנה אמתי בלהה:  </text>
      <text title="ואבנה גם אנכי ממנה: ">כשרה:</text>
    </pasuk>
    <pasuk id="6">
      <text title="דנני א-להים: ">דנני וחייבני וזכני:</text>
    </pasuk>
    <pasuk id="8">
      <text title="נפתולי א-להים: ">מנחם בן סרוק פירשו במחברת (במדבר יט טו) צמיד פתיל, חבורים, מאת המקום נתחברתי עם אחותי לזכות לבנים. ואני מפרשו לשון (דברים לב ה) עקש ופתלתול, נתעקשתי והפצרתי פצירות ונפתולים הרבה למקום להיות שוה לאחותי:</text>
      <text title="גם יכלתי: ">הסכים על ידי. ואונקלוס תרגם לשון תפילה, כמו נפתולי א-להים, נתפללתי בקשות החביבות לפניו, נתקבלתי ונעתרתי כאחותי:</text>
      <text title="נפתלתי: ">נתקבלה תפלתי. ומדרש אגדה יש רבים בלשון נוטריקון:</text>
    </pasuk>
    <pasuk id="10">
      <text title="ותלד זלפה: ">בכולן נאמר הריון חוץ מזלפה לפי שהיתה בחורה מכולן ותינוקת בשנים ואין הריון ניכר בה, וכדי לרמות ליעקב נתנה לבן ללאה שלא יבין שמכניסין לו את לאה, שכך מנהג ליתן שפחה גדולה לגדולה וקטנה לקטנה:</text>
    </pasuk>
    <pasuk id="11">
      <text title="בא גד: ">בא מזל טוב, כמו (שבת סז ב) גד גדי וסנוק לא, ודומה לו (ישעיה סה יא) העורכים לגד שלחן. ומדרש אגדה שנולד מהול, כמו (דניאל ד כ) גדו אילנא, ולא ידעתי על מה נכתבה תיבה אחת. דבר אחר למה נקראת תיבה אחת בגד, כמו בגדת בי כשבאת אל שפחתי, כאיש שבגד באשת נעורים:  </text>
    </pasuk>
    <pasuk id="14">
      <text title="בימי קציר חטים: ">להגיד שבחן של שבטים, שעת הקציר היה ולא פשט ידו בגזל להביא חטים ושעורים אלא דבר ההפקר שאין אדם מקפיד בו:</text>
      <text title="דודאים: ">סיגלי, עשב הוא ובלשון ישמעאל יסמי"ן:</text>
    </pasuk>
    <pasuk id="15">
      <text title="ולקחת גם את דודאי בני: ">בתמיה, ולעשות עוד זאת ליקח גם את דודאי בני ותרגומו ולמיסב:</text>
      <text title="לכן ישכב עמך הלילה: ">שלי היתה שכיבת לילה זו ואני נותנה לך תחת דודאי בנך. ולפי שזלזלה במשכב הצדיק לא זכתה להקבר עמו:</text>
    </pasuk>
    <pasuk id="16">
      <text title="שכר שכרתיך: ">נתתי לרחל שכרה:</text>
      <text title="בלילה הוא: ">הקב"ה סייע שיצא משם יששכר:</text>
    </pasuk>
    <pasuk id="17">
      <text title="וישמע א-להים אל לאה: ">שהיתה מתאוה ומחזרת להרבות שבטים:  </text>
    </pasuk>
    <pasuk id="20">
      <text title="זבד טוב: ">כתרגומו:</text>
      <text title="יזבלני: ">לשון (מלכים א' ח יג) בית זבול הירבירייריא"ה בלע"ז [לינה] בית מדור. מעתה לא תהא עיקר דירתו אלא עמי שיש לי בנים כנגד כל נשיו:</text>
    </pasuk>
    <pasuk id="21">
      <text title="דינה: ">פירשו רבותינו שדנה לאה דין בעצמה אם זה זכר לא תהא רחל אחותי כאחת השפחות, והתפללה עליו ונהפך לנקבה:</text>
    </pasuk>
    <pasuk id="22">
      <text title="ויזכר א-להים את רחל: ">זכר לה שמסרה סימניה לאחותה, ושהיתה מצירה שלא תעלה בגורלו של עשו שמא יגרשנה יעקב לפי שאין לה בנים, ואף עשו הרשע כך עלה בלבו כששמע שאין לה בנים. הוא שייסד הפייט (קרובות דר"ה שחרית) האדמון כבט שלא חלה, צבה לקחתה לו ונתבהלה:</text>
    </pasuk>
    <pasuk id="23">
      <text title="אסף: ">הכניסה במקום שלא תראה וכן (ישעיה ד א) אסף חרפתנו, (שמות ט יט) ולא יאסף הביתה, (יואל ד טו) אספו נגהם, (ישעיה ס כ) וירחך לא יאסף, לא יטמן:</text>
      <text title="חרפתי: ">שהייתי לחרפה שאני עקרה, והיו אומרים עלי שאעלה לחלקו של עשו הרשע. ומדרש אגדה כל זמן שאין לאשה בן אין לה במי לתלות סרחונה, משיש לה בן תולה בו. מי שבר כלי זה, בנך, מי אכל תאנים אלו, בנך:</text>
    </pasuk>
    <pasuk id="24">
      <text title="יוסף ה' לי בן אחר: ">יודעת היתה בנבואה שאין יעקב עתיד להעמיד אלא שנים עשר שבטים, אמרה יהי רצון שאותו שהוא עתיד להעמיד יהא ממני, לכך לא נתפללה אלא על בן אחר:</text>
    </pasuk>
    <pasuk id="25">
      <text title="כאשר ילדה רחל את יוסף: ">משנולד שטנו של עשו, שנאמר (עובדיה א יח) והיה בית יעקב אש ובית יוסף להבה ובית עשו לקש, אש בלא להבה אינו שולט למרחוק, משנולד יוסף בטח יעקב בהקב"ה ורצה לשוב:</text>
    </pasuk>
    <pasuk id="26">
      <text title="תנה את נשי וגו': ">איני רוצה לצאת כי אם ברשות:</text>
    </pasuk>
    <pasuk id="27">
      <text title="נחשתי: ">מנחש היה, נסיתי בנחוש שלי שעל ידך באה לי ברכה, כשבאת לכאן לא היו לי בנים, שנאמר (לעיל כט ו) והנה רחל בתו באה עם הצאן, אפשר יש לו בנים והוא שולח בתו אצל הרועים, ועכשיו היו לו בנים שנאמר (להלן לא א) וישמע את דברי בני לבן:</text>
    </pasuk>
    <pasuk id="28">
      <text title="נקבה שכרך: ">כתרגומו פריש אגרך:</text>
    </pasuk>
    <pasuk id="29">
      <text title="ואת אשר היה מקנך אתי: ">את חשבון מעוט מקנך שבא לידי מתחלה כמה היו:</text>
    </pasuk>
    <pasuk id="30">
      <text title="לרגלי: ">עם רגלי, בשביל ביאת רגלי באת אצלך הברכה, כמו (שמות יא ח) העם אשר ברגלך, (שופטים ח ה) לעם אשר ברגלי, הבאים עמי:</text>
      <text title="גם אנכי לביתי: ">לצורך ביתי, עכשיו אין עושין לצרכי אלא בני וצריך אני להיות עושה גם אני עמהם לסמכן, וזהו גם:</text>
    </pasuk>
    <pasuk id="32">
      <text title="נקד: ">מנומר בחברבורות דקות, כמו נקודות, פוינטור"א בלעז [ניקוד]:</text>
      <text title="טלוא: ">לשון טלאים חברבורות רחבות:</text>
      <text title="חום: ">שחום דומה לאדום, רוש בלעז [אדום] לשון משנה שחמתית ונמצאת לבנה, לענין התבואה:</text>
      <text title="והיה שכרי: ">אותן שיולדו מכאן ולהבא נקודים וטלאים בעזים ושחומים בכשבים יהיו שלי ואותן שישנן עכשיו הפרש מהם והפקידם ביד בניך, שלא תאמר לי על הנולדים מעתה אלו היו שם מתחלה, ועוד שלא תאמר לי על ידי הזכרים שהן נקודים וטלואים תלדנה הנקבות דוגמתן מכאן ואילך:</text>
    </pasuk>
    <pasuk id="33">
      <text title="וענתה בי וגו': ">אם תחשדני שאני נוטל משלך כלום, תענה בי צדקתי, כי תבא צדקתי ותעיד על שכרי לפניך, שלא תמצא בעדרי כי אם נקודים וטלואים, וכל שתמצא בהן שאינו נקוד או טלוא או חום בידוע שגנבתיו לך, ובגניבה הוא שרוי אצלי:</text>
    </pasuk>
    <pasuk id="34">
      <text title="הן: ">לשון הן, קבלת דברים:</text>
      <text title="לו יהי כדברך: ">הלואי שתחפוץ בכך:</text>
    </pasuk>
    <pasuk id="35">
      <text title="ויסר: ">לבן ביום ההוא וגו':</text>
      <text title="התישים: ">עזים זכרים:</text>
      <text title="כל אשר לבן בו: ">כל אשר היתה בו חברבורת לבנה:</text>
      <text title="ויתן: ">לבן ביד בניו:</text>
    </pasuk>
    <pasuk id="36">
      <text title="הנותרת: ">הרעועות שבהן החולות והעקרות, שאינן אלא שירים, אותן מסר לו:</text>
    </pasuk>
    <pasuk id="37">
      <text title="מקל לבנה: ">עץ הוא ושמו לבנה, כמה דתימא (הושע ד יג) תחת אלון ולבנה, ואומר אני הוא שקורין טרינבל"א בלע"ז שהוא לבן [צפצפה עצנית]:</text>
      <text title="לח: ">כשהוא רטוב:</text>
      <text title="לוז: ">ועוד לקח מקל לוז, עץ שגדלין בו אגוזים דקים קולדר"א בלע"ז [אלסר]:</text>
      <text title="וערמון: ">קשטיניי"ר בלע"ז [עץ ערמון]:</text>
      <text title="פצלות: ">קלופים קלופים, שהיה עושהו מנומר:</text>
      <text title="מחשף הלבן: ">גלוי לובן של מקל. כשהיה קולפו היה נראה ונגלה לובן שלו במקום הקילוף:</text>
    </pasuk>
    <pasuk id="38">
      <text title="ויצג: ">תרגומו ודעיץ, לשון תחיבה ונעיצה הוא בלשון ארמית, והרבה יש בתלמוד (שבת נ ב) דצה ושלפה, (חולין צג ב) דץ ביה מידי. דצה כמו דעצה, אלא שמקצר את לשונו:</text>
      <text title="ברהטים: ">במרוצת המים, בבריכות העשויות בארץ, להשקות שם הצאן:</text>
      <text title="אשר תבאן וגו': ">ברהטים, אשר תבאנה הצאן לשתות, שם הציג המקלות לנכח הצאן:</text>
      <text title="ויחמנה: ">הבהמה רואה את המקלות והיא נרתעת לאחוריה, והזכר רובעה ויולדת כיוצא בו. ר' הושעיא אומר המים נעשין זרע במעיהן ולא היו צריכות לזכר, וזהו ויחמנה וגו':</text>
    </pasuk>
    <pasuk id="39">
      <text title="אל המקלות: ">אל מראות המקלות:</text>
      <text title="עקדים: ">משונים במקום עקידתן, הם קרסולי ידיהן ורגליהן:</text>
    </pasuk>
    <pasuk id="40">
      <text title="והכשבים הפריד יעקב: ">הנולדים עקודים נקודים הבדיל והפריד לעצמן ועשה אותן עדר עדר לבדו, והוליך אותו העדר העקוד לפני הצאן, ופני הצאן ההולכות אחריהם צופות אליהם, וזהו שנאמר ויתן פני הצאן אל עקוד, שהיו פני הצאן אל העקודים, ואל כל חום שמצא בצאן לבן:</text>
      <text title="וישת לו עדרים: ">כמו שפרשתי:</text>
    </pasuk>
    <pasuk id="41">
      <text title="המקשרות: ">כתרגומו הבכירות ואין לו עד במקרא להוכיח עליו. ומנחם חברו עם (שמואל ב' טו לא) אחיתופל בקושרים, (שם טו י) ויהי הקשר אמיץ, אותן המתקשרות יחד למהר עיבורן:</text>
    </pasuk>
    <pasuk id="42">
      <text title="ובהעטיף: ">לשון איחור, כתרגומו ובלקישות. ומנחם חברו עם (ישעיה ג כג) המחלצות והמעטפות, לשון עטיפת כסות, כלומר מתעטפות בעורן וצמרן ואינן מתאוות להתיחם על ידי הזכרים:</text>
    </pasuk>
    <pasuk id="43">
      <text title="צאן רבות: ">פרות ורבות יותר משאר צאן:</text>
      <text title="ושפחות ועבדים: ">מוכר צאנו בדמים יקרים ולוקח לו כל אלה:</text>
    </pasuk>
  </chapter>
  <chapter id="31">
    <pasuk id="1">
      <text title="עשה: ">כנס, כמו (ש"א יד מח) ויעש חיל ויך את עמלק:</text>
    </pasuk>
    <pasuk id="3">
      <text title="שוב אל ארץ אבותיך: ">ושם אהיה עמך, אבל בעודך מחובר לטמא אי אפשר להשרות שכינתי עליך:</text>
    </pasuk>
    <pasuk id="4">
      <text title="ויקרא לרחל וללאה: ">לרחל תחלה ואחר כך ללאה שהיא היתה עיקר הבית, שבשבילה נזדווג יעקב עם לבן, ואף בניה של לאה מודים בדבר, שהרי בועז ובית דינו משבט יהודה אומרים (רות ד יא) כרחל וכלאה אשר בנו שתיהם וגו', הקדימו רחל ללאה:  </text>
    </pasuk>
    <pasuk id="7">
      <text title="עשרת מנים: ">אין מונים פחות מעשרה:</text>
      <text title="מנים: ">לשון סכום כלל החשבון, והן עשיריות, למדנו שהחליף תנאו מאה פעמים:  </text>
    </pasuk>
    <pasuk id="10">
      <text title="והנה העתודים: ">אף על פי שהבדילם לבן כולם שלא יתעברו הצאן דוגמתן, היו המלאכים מביאין אותן מעדר המסור ביד בני לבן לעדר שביד יעקב:</text>
      <text title="וברדים: ">כתרגומו ופציחין פיישי"ד בלע"ז [מנומש], חוט של לבן מקיף את גופו סביב, חברבורת שלו פתוחה ומפולשת מזן אל זן, ואין לי להביא עד מן המקרא:  </text>
    </pasuk>
    <pasuk id="13">
      <text title="האל בית אל: ">כמו אל בית אל, הה"א יתירה, ודרך מקראות לדבר כן, כמו (במדבר לד ב) כי אתם באים אל הארץ כנען:</text>
      <text title="משחת שם: ">לשון רבוי וגדולה כשנמשח למלכות, כך (לעיל כח יח) ויצק שמן על ראשה, להיות משוחה למזבח:</text>
      <text title="אשר נדרת לי: ">וצריך אתה לשלמו, שאמרת (שם כב) יהיה בית א-להים, שתקריב שם קרבנות:</text>
    </pasuk>
    <pasuk id="14">
      <text title="העוד לנו חלק: ">למה נעכב על ידך מלשוב, כלום אנו מיחלות לירש בנכסי אבינו כלום בין הזכרים:</text>
    </pasuk>
    <pasuk id="15">
      <text title="הלא נכריות נחשבנו לו: ">אפילו בשעה שדרך בני אדם לתת נדוניא לבנותיו בשעת נשואין, נהג עמנו כנכריות, כי מכרנו לך בשכר הפעולה:</text>
      <text title="את כספנו: ">שעכב דמי שכר פעולתך:</text>
    </pasuk>
    <pasuk id="16">
      <text title="כי כל העשר: ">כי זה משמש בלשון אלא, כלומר משל אבינו אין לנו כלום אלא מה שהציל הקדוש ברוך הוא מאבינו שלנו הוא:</text>
      <text title="הציל: ">לשון הפריש, וכן כל לשון הצלה שבמקרא לשון הפרשה, שמפרישו מן הרעה ומן האויב:</text>
    </pasuk>
    <pasuk id="17">
      <text title="את בניו ואת נשיו: ">הקדים זכרים לנקבות, ועשו הקדים נקבות לזכרים, שנאמר (לקמן לו ו) ויקח עשו את נשיו ואת בניו וגו':</text>
    </pasuk>
    <pasuk id="18">
      <text title="מקנה קנינו: ">מה שקנה מצאנו עבדים ושפחות וגמלים וחמורים:</text>
    </pasuk>
    <pasuk id="19">
      <text title="לגזוז את צאנו: ">שנתן ביד בניו דרך שלשת ימים בינו ובין יעקב:</text>
      <text title="ותגנב רחל את התרפים: ">להפריש את אביה מעבודה זרה נתכוונה:  </text>
    </pasuk>
    <pasuk id="22">
      <text title="ביום השלישי: ">שהרי דרך שלשת ימים היה ביניהם:</text>
    </pasuk>
    <pasuk id="23">
      <text title="את אחיו: ">קרוביו:</text>
      <text title="דרך שבעת ימים: ">כל אותן שלשה ימים שהלך המגיד להגיד ללבן הלך יעקב לדרכו. נמצא יעקב רחוק מלבן ששה ימים, ובשביעי השיגו לבן, למדנו שכל מה שהלך יעקב בשבעה ימים הלך לבן ביום אחד (שנאמר וירדוף אחריו דרך שבעת ימים, ולא נאמר וירדוף אחריו שבעת ימים):</text>
    </pasuk>
    <pasuk id="24">
      <text title="מטוב ועד רע: ">כל טובתן של רשעים רעה היא אצל הצדיקים:</text>
    </pasuk>
    <pasuk id="26">
      <text title="כשביות חרב: ">כל חיל הבא למלחמה קרוי חרב:</text>
    </pasuk>
    <pasuk id="27">
      <text title="ותגנב אתי: ">גנבת את דעתי:</text>
    </pasuk>
    <pasuk id="29">
      <text title="יש לאל ידי: ">יש כח וחיל בידי לעשות עמכם רע. וכל אל שהוא לשון קדש על שם עזוז ורוב אונים הוא:</text>
    </pasuk>
    <pasuk id="30">
      <text title="נכספתה: ">חמדת, והרבה יש במקרא (תהלים פד ג) נכספה וגם כלתה נפשי, (איוב יד טו) למעשה ידך תכסוף:</text>
    </pasuk>
    <pasuk id="31">
      <text title="כי יראתי וגו': ">השיבו על ראשון ראשון, שאמר לו (פסוק כו) ותנהג את בנותי וגו':</text>
    </pasuk>
    <pasuk id="32">
      <text title="לא יחיה: ">ומאותה קללה מתה רחל בדרך:</text>
      <text title="מה עמדי: ">משלך:</text>
    </pasuk>
    <pasuk id="33">
      <text title="באהל יעקב: ">הוא אהל רחל, שהיה יעקב תדיר אצלה, וכן הוא אומר (להלן מו יט) בני רחל אשת יעקב, ובכולן לא נאמר אשת יעקב:</text>
      <text title="ויבא באהל רחל: ">כשיצא מאהל לאה חזר לו לאהל רחל קודם שחיפש באהל האמהות. וכל כך למה, לפי שהיה מכיר בה שהיא משמשנית:</text>
    </pasuk>
    <pasuk id="34">
      <text title="בכר הגמל: ">לשון כרים וכסתות כתרגומו בעביטא דגמלא, והיא מרדעת העשויה כמין כר ובעירובין (דף טז א) הקיפוה בעביטין, והן עביטי גמלים, בשטי"ל בלע"ז [אוכף]:</text>
    </pasuk>
    <pasuk id="36">
      <text title="דלקת: ">רדפת, כמו (איכה ד יט) על ההרים דלקונו, וכמו (ש"א יז נג) מדלוק אחרי פלשתים:</text>
    </pasuk>
    <pasuk id="37">
      <text title="ויוכיחו: ">ויבררו עם מי הדין, אפרובי"ר בלע"ז [לברר]:</text>
    </pasuk>
    <pasuk id="38">
      <text title="לא שכלו: ">לא הפילו עיבורם, כמו (הושע ט יד) רחם משכיל, (איוב כא י) תפלט פרתו ולא תשכל:</text>
      <text title="ואילי צאנך: ">מכאן אמרו איל בן יומו קרוי איל, שאם לא כן מה שבחו, אילים לא אכל אבל כבשים אכל, אם כן גזלן הוא:</text>
    </pasuk>
    <pasuk id="39">
      <text title="טרפה: ">על ידי ארי או זאב:</text>
      <text title="אנכי אחטנה: ">לשון (שופטים כ טז) קולע באבן אל השערה ולא יחטיא, (מ"א א כא) אני ובני שלמה חטאים, חסרים, אנכי אחסרנה, אם חסרה חסרה לי, שמידי תבקשנה:</text>
      <text title="אנכי אחטנה: ">תרגומו דהות שגיא ממנינא שהיתה נפקדת ומחוסרת, כמו (במדבר לא מט) ולא נפקד ממנו איש, תרגומו ולא שגא:</text>
      <text title="גנבתי יום וגנבתי לילה: ">גנובת יום או גנובת לילה הכל שלמתי:</text>
      <text title="גנבתי: ">כמו (איכה א א) רבתי בגוים שרתי במדינות, (ישעיה א כא) מלאתי משפט, (הושע י יא) אוהבתי לדוש:</text>
    </pasuk>
    <pasuk id="40">
      <text title="אכלני חרב: ">לשון (דברים ד כד) אש אוכלה:</text>
      <text title="וקרח: ">כמו (תהלים קמז יז) משליך קרחו, תרגומו גלידא:</text>
      <text title="שנתי: ">לשון שינה:</text>
    </pasuk>
    <pasuk id="41">
      <text title="ותחלף את משכרתי: ">היית משנה תנאי שבינינו מנקוד לטלוא ומעקודים לברודים:</text>
    </pasuk>
    <pasuk id="42">
      <text title="ופחד יצחק: ">לא רצה לומר אלהי יצחק, שאין הקב"ה מייחד שמו על הצדיקים בחייהם, ואף על פי שאמר לו בצאתו מבאר שבע (לעיל כח יג) אני ה' אלהי אברהם אביך ואלהי יצחק, בשביל שכהו עיניו והרי הוא כמת, יעקב נתיירא לומר אלהי ואמר ופחד:</text>
      <text title="ויוכח: ">לשון תוכחה הוא ולא לשון הוכחה:</text>
    </pasuk>
    <pasuk id="43">
      <text title="מה אעשה לאלה: ">איך תעלה על לבי להרע להן:</text>
    </pasuk>
    <pasuk id="44">
      <text title="והיה לעד: ">הקב"ה:</text>
    </pasuk>
    <pasuk id="46">
      <text title="לאחיו: ">הם בניו, שהיו לו אחים נגשים אליו לצרה ולמלחמה:</text>
    </pasuk>
    <pasuk id="47">
      <text title="יגר שהדותא: ">תרגומו של גלעד:</text>
    </pasuk>
    <pasuk id="48">
      <text title="גלעד: ">גלעד:</text>
    </pasuk>
    <pasuk id="49">
      <text title="והמצפה אשר אמר וגו': ">והמצפה אשר בהר הגלעד, כמו שכתוב (שופטים יא כט) ויעבר את מצפה גלעד. ולמה נקרא שמה מצפה, לפי שאמר כל אחד מהם לחברו יצף ה' ביני ובינך אם תעבור את הברית:</text>
      <text title="כי נסתר: ">ולא נראה איש את רעהו:</text>
    </pasuk>
    <pasuk id="50">
      <text title="בנתי בנתי: ">שתי פעמים, אף בלהה וזלפה בנותיו היו מפלגש:</text>
      <text title="אם תענה את בנתי: ">למנוע מהם עונת תשמיש:</text>
    </pasuk>
    <pasuk id="51">
      <text title="יריתי: ">כמו (שמות טו ד) ירה בים, כזה שהוא יורה חנית:</text>
    </pasuk>
    <pasuk id="52">
      <text title="אם אני: ">הרי אם משמש בלשון אשר, כמו (לעיל כד לג) עד אם דברתי דברי:</text>
      <text title="לרעה: ">לרעה אי אתה עובר, אבל אתה עובר לפרקמטיא:</text>
    </pasuk>
    <pasuk id="53">
      <text title="אלהי אברהם: ">קדש:</text>
      <text title="ואלהי נחור: ">חול:</text>
      <text title="אלהי אביהם: ">חול:</text>
    </pasuk>
    <pasuk id="54">
      <text title="ויזבח יעקב זבח: ">שחט בהמות למשתה:</text>
      <text title="לאחיו: ">לאוהביו שעם לבן:</text>
      <text title="לאכל לחם: ">כל דבר מאכל קרוי לחם, כמו (דניאל ה א) עבד לחם רב, (ירמיה יא יט) נשחיתה עץ בלחמו:</text>
    </pasuk>
  </chapter>
  <chapter id="32">
    <pasuk id="2">
      <text title="ויפגעו בו מלאכי א-להים: ">מלאכים של ארץ ישראל באו לקראתו ללוותו לארץ:</text>
    </pasuk>
    <pasuk id="3">
      <text title="מחנים: ">שתי מחנות, של חוצה לארץ שבאו עמו עד כאן, ושל ארץ ישראל שבאו לקראתו:</text>
    </pasuk>
    <pasuk id="4">
      <text title="וישלח יעקב מלאכים: ">מלאכים ממש:</text>
      <text title="ארצה שעיר: ">לארץ שעיר, כל תיבה שצריכה למ"ד בתחילתה הטיל לה הכתוב ה"א בסופה:</text>
    </pasuk>
    <pasuk id="5">
      <text title="גרתי: ">לא נעשיתי שר וחשוב אלא גר, אינך כדאי לשנוא אותי על ברכות אביך שברכני (לעיל כז כט) הוה גביר לאחיך, שהרי לא נתקיימה בי. דבר אחר גרתי בגימטריא תרי"ג, כלומר עם לבן הרשע גרתי ותרי"ג מצות שמרתי ולא למדתי ממעשיו הרעים:</text>
    </pasuk>
    <pasuk id="6">
      <text title="ויהי לי שור וחמור: ">אבא אמר לי (כז כח) מטל השמים ומשמני הארץ, זו אינה לא מן השמים ולא מן הארץ:</text>
      <text title="שור וחמור: ">דרך ארץ לומר על שורים הרבה שור. אדם אומר לחבירו בלילה קרא התרנגול, ואינו אומר קראו התרנגולים:</text>
      <text title="ואשלחה להגיד לאדוני: ">להודיע שאני בא אליך:</text>
      <text title="למצא חן בעיניך: ">שאני שלם עמך ומבקש אהבתך:</text>
    </pasuk>
    <pasuk id="7">
      <text title="באנו אל אחיך אל עשו: ">שהיית אומר אחי הוא, אבל הוא נוהג עמך כעשו הרשע, עודנו בשנאתו:</text>
    </pasuk>
    <pasuk id="8">
      <text title="ויירא ויצר: ">ויירא שמא יהרג, ויצר לו אם יהרוג הוא את אחרים:</text>
    </pasuk>
    <pasuk id="9">
      <text title="המחנה האחת והכהו: ">מחנה משמש לשון זכר ולשון נקבה. (תהלים כז ג) אם תחנה עלי מחנה, הרי לשון נקבה, (לג ח) המחנה הזה, לשון זכר. וכן יש שאר דברים משמשים לשון זכר ולשון נקבה, (לעיל יט כג) השמש יצא על הארץ, (תהלים יט ז) מקצה השמים מוצאו, הרי לשון זכר. (מ"ב ג כב) השמש זרחה על המים, הרי לשון נקבה. וכן רוח (איוב א יט) והנה רוח גדולה באה, הרי לשון נקבה, (שם) ויגע בארבע פנות הבית, הרי לשון זכר, (מ"א יט יא) ורוח גדולה וחזק מפרק הרים, הרי לשון זכר ולשון נקבה. וכן אש (במדבר טז לה) ואש יצאה מאת ה', לשון נקבה. (תהלים קד ד) אש לוהט, לשון זכר:</text>
      <text title="והיה המחנה הנשאר לפליטה: ">על כרחו כי אלחם עמו. התקין עצמו לשלשה דברים לדורון, לתפלה ולמלחמה. לדורון להלן (פסוק כב) ותעבור המנחה על פניו. לתפלה (פסוק י) אלהי אבי אברהם. למלחמה והיה המחנה הנשאר לפליטה:</text>
    </pasuk>
    <pasuk id="10">
      <text title="ואלהי אבי יצחק: ">ולהלן הוא אומר (לא מב) ופחד יצחק, ועוד מהו שחזר והזכיר שם המיוחד, היה לו לכתוב האומר אלי שוב לארצך וגו'. אלא כך אמר יעקב לפני הקב"ה שתי הבטחות הבטחתני אחת בצאתי מבית אבי מבאר שבע, שאמרת לי (כח יג) אני ה' אלהי אברהם אביך ואלהי יצחק, ושם אמרת לי (שם טו) ושמרתיך בכל אשר תלך. ובבית לבן אמרת לי (לא ג) שוב אל ארץ אבותיך ולמולדתך ואהיה עמך, ושם נגלית אלי בשם המיוחד לבדו, שנאמר (לא ג) ויאמר ה' אל יעקב שוב אל ארץ אבותיך וגו', בשתי הבטחות האלו אני בא לפניך:</text>
    </pasuk>
    <pasuk id="11">
      <text title="קטנתי מכל החסדים: ">נתמעטו זכיותי על ידי החסדים והאמת שעשית עמי, לכך אני ירא, שמא משהבטחתני נתלכלכתי בחטא ויגרום לי להמסר ביד עשו:</text>
      <text title="ומכל האמת: ">אמיתת דבריך, ששמרת לי כל ההבטחות שהבטחתני:</text>
      <text title="כי במקלי: ">לא היה עמי לא כסף ולא זהב ולא מקנה אלא מקלי לבדו. ומדרש אגדה נתן מקלו בירדן ונבקע הירדן:</text>
    </pasuk>
    <pasuk id="12">
      <text title="מיד אחי מיד עשו: ">מיד אחי שאין נוהג עמי כאח אלא כעשו הרשע:</text>
    </pasuk>
    <pasuk id="13">
      <text title="היטב איטיב: ">היטב בזכותך, איטיב בזכות אבותיך:</text>
      <text title="ושמתי את זרעך כחול הים: ">והיכן אמר לו כן, והלא לא אמר לו אלא (שם כח יד) והיה זרעך כעפר הארץ. אלא שאמר לו (כח טו) כי לא אעזבך עד אשר אם עשיתי את אשר דברתי לך, ולאברהם אמר (כב יז) הרבה ארבה את זרעך ככוכבי השמים וכחול אשר על שפת הים:</text>
    </pasuk>
    <pasuk id="14">
      <text title="הבא בידו: ">ברשותו, וכן (במדבר כא כו) ויקח את כל ארצו מידו. ומדרש אגדה מן הבא בידו אבנים טובות ומרגליות, שאדם צר בצרור ונושאם בידו. דבר אחר מן הבא בידו מן החולין, שנטל מעשר, כמה דאת אמר (כח כב) עשר אעשרנו לך, והדר לקח מנחה:</text>
    </pasuk>
    <pasuk id="15">
      <text title="עזים מאתים ותישים עשרים: ">מאתים עזים צריכות עשרים תישים, וכן כולם, הזכרים כדי צורך הנקבות. ובבראשית רבה (עו ז) דורש מכאן לעונה האמורה בתורה, הטיילים בכל יום, הפועלים שתים בשבת, החמרים אחת בשבת, הגמלים אחת לשלשים יום, הספנים אחת לששה חדשים. ואיני יודע לכוין המדרש הזה בכוון. אך נראה בעיני שלמדנו מכאן שאין העונה שוה בכל אדם אלא לפי טורח המוטל עליו, שמצינו כאן שמסר לכל תיש עשרה עזים, וכן לכל איל, לפי שהם פנוים ממלאכה, דרכן להרבות בתשמיש לעבר עשר נקבות, ובהמה משנתעברה אינה מקבלת זכר, ופרים שעוסקין במלאכה לא מסר לזכר אלא ארבע נקבות, ולחמור שהולך בדרך רחוקה שתי נקבות לזכר, ולגמלים שהולכים דרך יותר רחוקה נקבה אחת לזכר:</text>
    </pasuk>
    <pasuk id="16">
      <text title="גמלים מיניקות שלשים: ">ובניהם עמהם. ומדרש אגדה ובניהם בנאיהם, זכר כנגד נקבה, ולפי שצנוע בתשמיש לא פרסמו הכתוב:</text>
      <text title="ועירים: ">חמורים זכרים:</text>
    </pasuk>
    <pasuk id="17">
      <text title="עדר עדר לבדו: ">כל מין ומין לעצמו:</text>
      <text title="עברו לפני: ">דרך יום או פחות, ואני אבא אחריכם:</text>
      <text title="ורוח תשימו: ">עדר לפני חבירו מלא עין, כדי להשביע עינו של רשע ולתווהו על רבוי הדורון:</text>
    </pasuk>
    <pasuk id="18">
      <text title="למי אתה: ">של מי אתה, מי שולחך, ותרגומו דמאן את:</text>
      <text title="ולמי אלה לפניך: ">ואלה שלפניך של מי הם, למי המנחה הזאת שלוחה. למ"ד משמשת בראש התיבה במקום של, כמו (לעיל לא מג) וכל אשר אתה רואה לי הוא, שלי הוא, (תהלים כד א) לה' הארץ ומלואה, של ה':</text>
    </pasuk>
    <pasuk id="19">
      <text title="ואמרת לעבדך ליעקב: ">על ראשון ראשון ועל אחרון אחרון, ששאלת (פסוק יז - יח) למי אתה, לעבדך ליעקב אני, ותרגומו דעבדך דיעקב, וששאלת (פסוק יז - יח) ולמי אלה לפניך, מנחה היא שלוחה וגו':</text>
      <text title="והנה גם הוא: ">יעקב:</text>
    </pasuk>
    <pasuk id="21">
      <text title="אכפרה פניו: ">אבטל רוגזו וכן (ישעיה כח יח) וכפר בריתכם את מות, (שם מז יא) לא תוכלו כפרה. ונראה בעיני שכל כפרה שאצל עון וחטא ואצל פנים כולן לשון קנוח והעברה הן, ולשון ארמי הוא הרבה בתלמוד (ב"מ כד א) וכפר ידיה, (גיטין נו א) בעי לכפורי ידיה בההוא גברא, וגם בלשון המקרא נקראים המזרקים של קדש (עזרא א י) כפורי זהב, על שם שהכהן מקנח ידיו בהן בשפת המזרק:</text>
    </pasuk>
    <pasuk id="22">
      <text title="על פניו: ">כמו לפניו, וכן (ירמיה ו ז) חמס ושוד ישמע בה על פני תמיד, וכן (ישעיה סה ג) המכעיסים אותי על פני. ומדרש אגדה על פניו אף הוא שרוי בכעס, שהיה צריך לכל זה:</text>
    </pasuk>
    <pasuk id="23">
      <text title="ואת אחד עשר ילדיו: ">ודינה היכן היתה, נתנה בתיבה ונעל בפניה שלא יתן בה עשו עיניו, ולכך נענש יעקב שמנעה מאחיו שמא תחזירנו למוטב, ונפלה ביד שכם:</text>
      <text title="יבק: ">שם הנהר:</text>
    </pasuk>
    <pasuk id="24">
      <text title="את אשר לו: ">הבהמות והמטלטלין, עשה עצמו כגשר, נוטל מכאן ומניח כאן:</text>
    </pasuk>
    <pasuk id="25">
      <text title="ויותר יעקב: ">שכח פכים קטנים וחזר עליהם:</text>
      <text title="ויאבק איש: ">מנחם פירש ויתעפר איש, לשון אבק, שהיו מעלים עפר ברגליהם על ידי נענועם. ולי נראה שהוא לשון ויתקשר, ולשון ארמי הוא, בתר דאביקו ביה, ואבק ליה מיבק, לשון עניבה, שכן דרך שנים שמתעצמים להפיל איש את רעהו שחובקו ואובקו בזרועותיו. ופירשו רבותינו ז"ל שהוא שרו של עשו:</text>
    </pasuk>
    <pasuk id="26">
      <text title="ויגע בכף יריכו: ">קולית הירך התקוע בקלבוסית קרוי כף, על שם שהבשר שעליה כמין כף של קדירה:</text>
      <text title="ותקע: ">נתקעקעה ממקום מחברתה, ודומה לו (ירמיה ו ח) פן תקע נפשי ממך, לשון הסרה. ובמשנה לקעקע ביצתן, לשרש שרשיהן:</text>
    </pasuk>
    <pasuk id="27">
      <text title="כי עלה השחר: ">וצריך אני לומר שירה ביום:</text>
      <text title="ברכתני: ">הודה לי על הברכות שברכני אבי, שעשו מערער עליהם:</text>
    </pasuk>
    <pasuk id="29">
      <text title="לא יעקב: ">לא יאמר עוד שהברכות באו לך בעקבה וברמיה כי אם בשררה ובגלוי פנים, וסופך שהקב"ה נגלה עליך בבית אל ומחליף את שמך, ושם הוא מברכך, ואני שם אהיה ואודה לך עליהן, וזהו שכתוב (הושע יב ה) וישר אל מלאך ויוכל בכה ויתחנן לו, בכה המלאך ויתחנן לו, ומה נתחנן לו (שם) בית אל ימצאנו ושם ידבר עמנו, המתן לי עד שידבר עמנו שם, ולא רצה יעקב, ועל כרחו הודה לו עליהן, וזהו (פסוק ל) ויברך אותו שם, שהיה מתחנן להמתין לו ולא רצה:</text>
      <text title="ועם אנשים: ">עשו ולבן:</text>
      <text title="ותוכל: ">להם:</text>
    </pasuk>
    <pasuk id="30">
      <text title="למה זה תשאל: ">אין לנו שם קבוע, משתנין שמותינו, הכל לפי מצות עבודת השליחות שאנו משתלחים:</text>
    </pasuk>
    <pasuk id="32">
      <text title="ויזרח לו השמש: ">לשון בני אדם הוא, כשהגענו למקום פלוני האיר לנו השחר, זהו פשוטו. ומדרש אגדה ויזרח לו לצרכו, לרפאות את צלעתו, כמה דתימא (מלאכי ג כ) שמש צדקה ומרפא בכנפיה, ואותן שעות שמיהרה לשקוע בשבילו כשיצא מבאר שבע, מיהרה לזרוח בשבילו:</text>
      <text title="והוא צלע: ">והוא היה צולע כשזרחה השמש:</text>
    </pasuk>
    <pasuk id="33">
      <text title="גיד הנשה: ">ולמה נקרא שמו גיד הנשה, לפי שנשה ממקומו ועלה, והוא לשון קפיצה, וכן (ירמיה נא ל) נשתה גבורתם, וכן (לקמן מא נא) כי נשני א-להים את כל עמלי:</text>
    </pasuk>
  </chapter>
  <chapter id="33">
    <pasuk id="2">
      <text title="ואת לאה וילדיה אחרונים: ">אחרון אחרון חביב:</text>
    </pasuk>
    <pasuk id="3">
      <text title="עבר לפניהם: ">אמר אם יבא אותו רשע להלחם, ילחם בי תחילה:</text>
    </pasuk>
    <pasuk id="4">
      <text title="ויחבקהו: ">נתגלגלו רחמיו כשראהו משתחוה כל השתחוואות הללו:</text>
      <text title="וישקהו: ">נקוד עליו, ויש חולקין בדבר הזה בברייתא דספרי (בהעלותך סט), יש שדרשו נקודה זו לומר שלא נשקו בכל לבו. אמר ר' שמעון בן יוחאי הלכה היא בידוע שעשו שונא ליעקב, אלא שנכמרו רחמיו באותה שעה ונשקו בכל לבו:</text>
    </pasuk>
    <pasuk id="5">
      <text title="מי אלה לך: ">מי אלה להיות שלך:</text>
    </pasuk>
    <pasuk id="7">
      <text title="נגש יוסף ורחל: ">בכלן האמהות נגשות לפני הבנים, אבל ברחל יוסף נגש לפניה, אמר אמי יפת תואר, שמא יתלה בה עיניו אותו רשע, אעמוד כנגדה ואעכבנו מלהסתכל בה, מכאן זכה יוסף לברכת (מט כב) עלי עין:</text>
    </pasuk>
    <pasuk id="8">
      <text title="מי לך כל המחנה: ">מי כל המחנה אשר פגשתי שהוא שלך, כלומר למה הוא לך. ופשוטו של מקרא [נאמר] על מוליכי המנחה. ומדרשו כתות של מלאכים פגע, שהיו דוחפין אותו ואת אנשיו, ואומרים להם של מי אתם, והם אומרים להם של עשו, והן אומרים הכו הכו, ואלו אומרים הניחו בנו של יצחק הוא, ולא היו משגיחים עליו, בן בנו של אברהם הוא, ולא היו משגיחים, אחיו של יעקב הוא, אומרים להם אם כן משלנו אתם:</text>
    </pasuk>
    <pasuk id="9">
      <text title="יהי לך אשר לך: ">כאן הודה לו על הברכות:</text>
    </pasuk>
    <pasuk id="10">
      <text title="אל נא: ">אל נא תאמר לי כן:</text>
      <text title="אם נא מצאתי חן בעיניך ולקחת מנחתי מידי כי על כן ראיתי פניך וגו': ">כי כדאי והגון לך שתקבל מנחתי על אשר ראיתי פניך, והן חשובין לי כראיית פני המלאך שראיתי שר שלך, ועוד על שנתרצית למחול סורחני. ולמה הזכיר לו ראיית המלאך, כדי שיתירא הימנו ויאמר ראה מלאכים וניצול, איני יכול לו מעתה:</text>
      <text title="ותרצני: ">נתפייסת לי, וכן כל רצון שבמקרא לשון פיוס, אפיימינ"ט בלע"ז [פיוס] (ויקרא כב כ) כי לא לרצון יהיה לכם, הקרבנות באות לפייס ולרצון, וכן (משלי י לב) שפתי צדיק ידעון רצון, יודעים לפייס ולרצות:</text>
    </pasuk>
    <pasuk id="11">
      <text title="ברכתי: ">מנחתי, מנחה זו הבאה על ראיית פנים ולפרקים אינה באה אלא לשאילת שלום, וכל ברכה שהיא לראיית פנים, כגון להלן (מז י) ויברך יעקב את פרעה, (מ"ב יח לא) עשו אתי ברכה, דסנחריב. וכן (ש"ב ח י) לשאול לו לשלום ולברכו, דתועי מלך חמת, כולם לשון ברכת שלום הן שקורין בלע"ז שלוצי"ר [לשאול בשלום], אף זו ברכתי מו"ן שלו"ד [שאלתי שלומי]:</text>
      <text title="אשר הבאת לך: ">לא טרחת בה, ואני יגעתי להגיעה עד שבאה לידך:</text>
      <text title="חנני: ">נו"ן ראשונה מודגשת לפי שהיא משמשת במקום שתי נוני"ן, שהיה לו לומר חננני, שאין חנן בלא שתי נונין, והשלישית לשימוש כמו עשני, זבדני:</text>
      <text title="יש לי כל: ">כל ספוקי, ועשו דבר בלשון גאוה (פסוק ט) יש לי רב, יותר ויותר מכדי צרכי:</text>
    </pasuk>
    <pasuk id="12">
      <text title="נסעה: ">כמו (תהלים קל ב) שמעה, שהוא כמו שמע, אף כאן נסעה כמו נסע, והנו"ן יסוד בתיבה. ותרגומו טול ונהך, עשו אמר ליעקב נסע מכאן ונלך:</text>
      <text title="ואלכה לנגדך: ">בשוה לך, טובה זו אעשה לך שאאריך ימי מהלכתי ללכת לאט כאשר אתה צריך, וזהו לנגדך, בשוה לך:</text>
    </pasuk>
    <pasuk id="13">
      <text title="עלות עלי: ">הצאן והבקר שהן עלות מוטלות עלי לנהלן לאט:</text>
      <text title="עלות: ">מגדלות עולליהן, לשון (איכה ב יא) עולל ויונק, (ישעיה סה כ) עול ימים, (שמואל א' ו י) שתי פרות עלות, ובלע"ז אינפנטיי"ש [שיש להן ולדות]:</text>
      <text title="ודפקום יום אחד: ">ליגעם בדרך במרוצה, ומתו כל הצאן:</text>
      <text title="ודפקום: ">כמו (שה"ש ה ב) קול דודי דופק, נוקש בדלת:</text>
    </pasuk>
    <pasuk id="14">
      <text title="יעבר נא א-דני: ">אל תאריך ימי הליכתך, עבור כפי דרכך ואף אם תתרחק:</text>
      <text title="אתנהלה: ">אתנהל, ה"א יתירה כמו (לעיל יח כא) ארדה, (במדבר ט ח) אשמעה:</text>
      <text title="לאטי: ">לאט שלי, לשון נחת (ישעיה ח ו) ההולכים לאט, (ש"ב יח ה) לאט לי לנער. לאטי הלמ"ד מן היסוד ואינה משמשת, אתנהל נחת שלי:</text>
      <text title="לרגל המלאכה: ">לפי צורך הליכת רגלי המלאכה המוטלת עלי להוליך:</text>
      <text title="ולרגל הילדים: ">לפי רגליהם שהם יכולים לילך:</text>
      <text title="עד אשר אבא אל א-דני שעירה: ">הרחיב לו הדרך, שלא היה דעתו ללכת אלא עד סכות. אמר אם דעתו לעשות לי רעה ימתין עד בואי אצלו, והוא לא הלך. ואימתי ילך, בימי המשיח, שנאמר (עובדיה א כא) ועלו מושיעים בהר ציון לשפוט את הר עשו. ומדרשי אגדה יש לפרשה זו רבים:</text>
    </pasuk>
    <pasuk id="15">
      <text title="ויאמר למה זה: ">תעשה לי טובה זו שאיני צריך לה:</text>
      <text title="אמצא חן בעיני א-דני: ">ולא תשלם לי עתה שום גמול:</text>
    </pasuk>
    <pasuk id="16">
      <text title="וישב ביום ההוא עשו לדרכו: ">עשו לבדו וארבע מאות איש שהלכו עמו נשמטו מאצלו אחד אחד. והיכן פרע להם הקב"ה, בימי דוד, שנאמר (ש"א ל יז) כי אם ארבע מאות איש נער אשר רכבו על הגמלים:</text>
    </pasuk>
    <pasuk id="17">
      <text title="ויבן לו בית: ">שהה שם שמונה עשר חדש, קיץ וחורף וקיץ. סכות קיץ, בית חורף, סכות קיץ:</text>
    </pasuk>
    <pasuk id="18">
      <text title="שלם: ">שלם בגופו, שנתרפא מצליעתו. שלם בממונו, שלא חסר כלום מכל אותו דורון. שלם בתורתו, שלא שכח תלמודו בבית לבן:</text>
      <text title="עיר שכם: ">כמו לעיר, וכמוהו (רות א יט) עד בואנה בית לחם:</text>
      <text title="בבאו מפדן ארם: ">כאדם האומר לחבירו יצא פלוני מבין שיני אריות ובא שלם, אף כאן ויבא שלם מפדן ארם, מלבן ומעשו שנזדווגו לו בדרך:</text>
    </pasuk>
    <pasuk id="19">
      <text title="קשיטה: ">מעה. אמר רבי עקיבא כשהלכתי לכרכי הים היו קורין למעה קשיטה (ותרגומו חורפן, טובים, חריפים בכל מקום, כגון עובר לסוחר):</text>
    </pasuk>
    <pasuk id="20">
      <text title="ויקרא לו אל אלהי ישראל: ">לא שהמזבח קרוי אלהי ישראל, אלא על שם שהיה הקדוש ברוך הוא עמו והצילו קרא שם המזבח על שם הנס, להיות שבחו של מקום נזכר בקריאת השם, כלומר מי שהוא אל הוא הקב"ה הוא לא-להים לי ששמי ישראל, וכן מצינו במשה (שמות יז טו) ויקרא שמו ה' נסי, לא שהמזבח קרוי ה', אלא על שם הנס קרא שם המזבח, להזכיר שבחו של הקב"ה, ה' הוא נסי. ורבותינו דרשוהו שהקב"ה קראו ליעקב אל. ודברי תורה (ירמיה כג כט) כפטיש יפוצץ סלע, מתחלקים לכמה טעמים, ואני ליישב פשוטו ושמועו של מקרא באתי:</text>
    </pasuk>
  </chapter>
  <chapter id="34">
    <pasuk id="1">
      <text title="בת לאה: ">ולא בת יעקב, אלא על שם יציאתה נקראת בת לאה, שאף היא יצאנית היתה, שנאמר (ל טז) ותצא לאה לקראתו (ועליה משלו המשל (יחזקאל טז מד) כאמה כבתה):</text>
    </pasuk>
    <pasuk id="2">
      <text title="וישכב אתה: ">כדרכה:</text>
      <text title="ויענה: ">שלא כדרכה:</text>
    </pasuk>
    <pasuk id="3">
      <text title="על לב הנערה: ">דברים המתיישבין על הלב, ראי אביך בחלקת שדה קטנה כמה ממון בזבז, אני אשיאך ותקנה העיר וכל שדותיה:  </text>
    </pasuk>
    <pasuk id="7">
      <text title="וכן לא יעשה: ">לענות את הבתולות, שהאומות גדרו עצמן מן העריות על ידי המבול:</text>
    </pasuk>
    <pasuk id="8">
      <text title="חשקה: ">חפצה:  </text>
    </pasuk>
    <pasuk id="12">
      <text title="מהר: ">כתובה:</text>
    </pasuk>
    <pasuk id="13">
      <text title="במרמה: ">בחכמה:</text>
      <text title="אשר טמא: ">הכתוב אומר שלא היתה רמיה, שהרי טמא את דינה אחותם:</text>
    </pasuk>
    <pasuk id="14">
      <text title="חרפה הוא: ">שמץ פסול הוא אצלנו, הבא לחרף חבירו הוא אומר לו ערל אתה, או בן ערל. חרפה בכל מקום גדוף:</text>
    </pasuk>
    <pasuk id="15">
      <text title="נאות לכם: ">נתרצה לכם, לשון (מ"ב יב ט) ויאותו:</text>
      <text title="להמול: ">להיות נמול, אינו לשון לפעול אלא לשון להפעל:</text>
    </pasuk>
    <pasuk id="16">
      <text title="ונתנו: ">נו"ן שניה מודגשת, לפי שהיא משמשת במקום שתי נוני"ן ונתננו:</text>
      <text title="ואת בנותיכם נקח לנו: ">אתה מוצא בתנאי שאמר חמור ליעקב ובתשובת בני יעקב לחמור שתלו החשיבות בבני יעקב, ליקח בנות שכם את שיבחרו להם ובנותיהם יתנו להם לפי דעתם, דכתיב ונתנו את בנותינו, לפי דעתינו, ואת בנותיכם נקח לנו, ככל אשר נחפוץ. וכשדברו חמור ושכם בנו אל יושבי עירם הפכו הדברים (פסוק כא) את בנותם נקח לנו לנשים ואת בנותינו נתן להם, כדי לרצותם שיאותו להמול:   </text>
    </pasuk>
    <pasuk id="21">
      <text title="שלמים: ">בשלום ובלב שלם:</text>
      <text title="והארץ הנה רחבת ידים: ">כאדם שידו רחבה וותרנית, כלומר לא תפסידו כלום, פרקמטיא הרבה באה לכאן ואין לה קונים:</text>
    </pasuk>
    <pasuk id="22">
      <text title="בהמול: ">בהיות נמול:</text>
    </pasuk>
    <pasuk id="23">
      <text title="אך נאותה להם: ">לדבר זה, ועל ידי כן ישבו אתנו:</text>
    </pasuk>
    <pasuk id="25">
      <text title="שני בני יעקב: ">בניו היו, ואף על פי כן נהגו עצמן שמעון ולוי, כשאר אנשים שאינם בניו, שלא נטלו עצה הימנו:</text>
      <text title="אחי דינה: ">לפי שמסרו עצמן עליה נקראו אחיה:</text>
      <text title="בטח: ">שהיו כואבים. ומדרש אגדה בטוחים היו על כחו של זקן:</text>
    </pasuk>
    <pasuk id="27">
      <text title="על החללים: ">לפשט את החללים:</text>
    </pasuk>
    <pasuk id="29">
      <text title="חילם: ">ממונם וכן (דברים ח יז) עשה לי את החיל הזה, (במדבר כד יח) וישראל עושה חיל, (תהלים מט יא) ועזבו לאחרים חילם:</text>
      <text title="שבו: ">לשון שביה [לפיכך טעמו מלרע]:</text>
    </pasuk>
    <pasuk id="30">
      <text title="עכרתם: ">לשון מים עכורים, אין דעתי צלולה עכשיו. ואגדה צלולה היתה החבית ועכרתם אותה, מסורת היתה ביד כנענים שיפלו ביד בני יעקב, אלא שהיו אומרים (שמות כג ל) עד אשר תפרה ונחלת את הארץ, לפיכך היו שותקין:</text>
      <text title="מתי מספר: ">אנשים מועטים:</text>
    </pasuk>
    <pasuk id="31">
      <text title="הכזונה: ">הפקר:</text>
      <text title="את אחותנו: ">ית אחתנא:</text>
    </pasuk>
  </chapter>
  <chapter id="35">
    <pasuk id="1">
      <text title="קום עלה: ">לפי שאחרת בדרך נענשת ובא לך זאת מבתך:</text>
    </pasuk>
    <pasuk id="2">
      <text title="הנכר: ">שיש בידכם משלל של שכם:</text>
      <text title="והטהרו: ">מעבודה זרה:</text>
      <text title="והחליפו שמלותיכם: ">שמא יש בידכם כסות של עבודה זרה:</text>
    </pasuk>
    <pasuk id="4">
      <text title="האלה: ">מין אילן סרק:</text>
      <text title="עם שכם: ">אצל שכם:</text>
    </pasuk>
    <pasuk id="5">
      <text title="חתת: ">פחד:</text>
    </pasuk>
    <pasuk id="7">
      <text title="אל בית אל: ">הקב"ה בבית אל גילוי שכינתו בבית אל. יש תיבה חסרה בי"ת המשמשת בראשה, כמו (ש"ב ט ד) הנה הוא בית מכיר בן עמיאל, כמו בבית מכיר, (להלן לח יא) בית אביך כמו בבית אביך:</text>
      <text title="נגלו אליו הא-להים: ">במקומות הרבה יש שם אלהות ואדנות בלשון רבים, כמו (להלן לט כ) א-דני יוסף, (שמות כב יד) אם בעליו עמו, ולא נאמר בעלו, וכן אלהות שהוא לשון שופט ומרות נזכר בלשון רבים, אבל אחד מכל שאר השמות לא תמצא בלשון רבים:</text>
    </pasuk>
    <pasuk id="8">
      <text title="ותמת דבורה: ">מה ענין דבורה בבית יעקב, אלא לפי שאמרה רבקה ליעקב (כז מה) ושלחתי ולקחתיך משם, שלחה דבורה אצלו לפדן ארם לצאת משם, ומתה בדרך. מדברי רבי משה הדרשן למדתיה:</text>
      <text title="מתחת לבית אל: ">העיר יושבת בהר ונקברה ברגלי ההר:</text>
      <text title="תחת האלון: ">בשפולי מישרא, שהיה מישור מלמעלה בשפוע ההר והקבורה מלמטה, ומישור של בית אל היו קורין לו אלון. ואגדה נתבשר שם באבל שני, שהוגד לו על אמו שמתה. ואלון בלשון יוני אחר. ולפי שהעלימו את יום מותה, שלא יקללו הבריות הכרס שיצא ממנו עשו, אף הכתוב לא פרסמו:</text>
    </pasuk>
    <pasuk id="9">
      <text title="עוד: ">פעם שני במקום הזה, אחד בלכתו ואחד בשובו:</text>
      <text title="ויברך אתו: ">ברכת אבלים:</text>
    </pasuk>
    <pasuk id="10">
      <text title="לא יקרא שמך עוד יעקב: ">לשון אדם הבא במארב ועקבה אלא לשון שר ונגיד:</text>
    </pasuk>
    <pasuk id="11">
      <text title="אני אל שדי: ">שאני כדאי לברך, שהברכות שלי:</text>
      <text title="פרה ורבה: ">על שם שעדיין לא נולד בנימין ואף על פי שכבר נתעברה ממנו:</text>
      <text title="גוי: ">בנימין:</text>
      <text title="גוים: ">מנשה ואפרים שעתידים לצאת מיוסף, והם במנין השבטים:</text>
      <text title="ומלכים: ">שאול ואיש בשת שהיו משבט בנימין, שעדיין לא נולד. (ופסוק זה דרשו אבנר כשהמליך איש בושת, ואף השבטים דרשוהו וקרבו בנימין, דכתיב (שופטים כא א) איש ממנו לא יתן את בתו לבנימין לאשה, וחזרו ואמרו אלמלא היה עולה מן השבטים לא היה הקב"ה אומר ליעקב ומלכים מחלציך יצאו:</text>
      <text title="גוי וקהל גוים: ">שגוים עתידים בניו להעשות כמנין הגוים שהם שבעים אומות, וכן כל הסנהדרין שבעים. דבר אחר שעתידים בניו להקריב איסור במות כגוים בימי אליהו):</text>
    </pasuk>
    <pasuk id="14">
      <text title="במקום אשר דבר אתו: ">איני יודע מה מלמדנו:  </text>
    </pasuk>
    <pasuk id="16">
      <text title="כברת הארץ: ">מנחם פירש לשון כביר, רבוי, מהלך רב. ואגדה בזמן שהארץ חלולה ומנוקבת ככברה שהניר מצוי, הסתיו עבר, והשרב עדיין לא בא. ואין זה פשוטו של מקרא, שהרי בנעמן מצינו (מ"ב ה יט) וילך מאתו כברת ארץ. ואומר אני שהוא שם מדת קרקע כמו מהלך פרסה או יותר, כמו שאתה אומר (ישעיה ה י) צמד כרם, (לעיל לג יט) חלקת שדה, כך במהלך אדם נותן שם מדה כברת ארץ:</text>
    </pasuk>
    <pasuk id="17">
      <text title="כי גם זה: ">נוסף לך על יוסף. ורבותינו דרשו עם כל שבט נולדה תאומה, ועם בנימין נולדה תאומה יתירה:</text>
    </pasuk>
    <pasuk id="18">
      <text title="בן אוני: ">בן צערי:</text>
      <text title="בנימין: ">נראה בעיני לפי שהוא לבדו נולד בארץ כנען, שהיא בנגב כשאדם בא מארם נהרים, כמו שנאמר (במדבר לג מ) בנגב בארץ כנען, (לעיל יב ט) הלוך ונסוע הנגבה:</text>
      <text title="בנימין: ">בן ימין, לשון (תהלים פט יג) צפון וימין אתה בראתם, לפיכך הוא מלא:  </text>
    </pasuk>
    <pasuk id="22">
      <text title="בשכן ישראל בארץ ההוא: ">עד שלא בא לחברון אצל יצחק ארעוהו כל אלה:</text>
      <text title="וישכב: ">מתוך שבלבל משכבו מעלה עליו הכתוב כאלו שכבה. ולמה בלבל וחלל יצועיו, שכשמתה רחל נטל יעקב מטתו שהיתה נתונה תדיר באהל רחל ולא בשאר אהלים ונתנה באהל בלהה, בא ראובן ותבע עלבון אמו, אמר אם אחות אמי היתה צרה לאמי, שפחת אחות אמי תהא צרה לאמי, לכן בלבל:</text>
      <text title="ויהיו בני יעקב שנים עשר: ">מתחיל לענין ראשון משנולד בנימין נשלמה המטה, ומעתה ראוים להמנות, ומנאן. ורבותינו דרשו ללמדנו בא שכולן שוין, וכולן צדיקים, שלא חטא ראובן:</text>
    </pasuk>
    <pasuk id="23">
      <text title="בכור יעקב: ">אפילו בשעת הקלקלה קראו בכור:</text>
      <text title="בכור יעקב: ">בכור לנחלה, בכור לעבודה, בכור למנין, ולא נתנה בכורה ליוסף אלא לענין השבטים שנעשה לשני שבטים:  </text>
    </pasuk>
    <pasuk id="27">
      <text title="ממרא: ">שם המישור:</text>
      <text title="קרית הארבע: ">שם העיר ממרא קרית הארבע איל מישור של קרית ארבע. ואם תאמר היה לו לכתוב ממרא הקרית ארבע, כן דרך המקרא בכל דבר ששמו כפול, כגון זה, וכגון בית לחם, אבי עזר, בית אל, אם הוצרך להטיל בו ה"א נותנה בראש התיבה השניה (ש"א טז א) בית הלחמי, (שופטים ו כד) בעפרת אבי העזרי, (מ"א טז לד) בנה חיאל בית האלי:</text>
    </pasuk>
    <pasuk id="29">
      <text title="ויגוע יצחק: ">אין מוקדם ומאוחר בתורה, מכירתו של יוסף קדמה למיתתו של יצחק שתים עשרה שנה, שהרי כשנולד יעקב היה יצחק בן ששים שנה, שנאמר (לעיל כה כו) ויצחק בן ששים שנה וגו', ויצחק מת בשנת מאה ועשרים ליעקב, אם תוציא ששים ממאה ושמונים שנה, נשארו מאה ועשרים, ויוסף נמכר בן שבע עשרה שנה, ואותה שנה שנת מאה ושמונה ליעקב. כיצד, בן ששים ושלש נתברך, וארבע עשרה שנה נטמן בבית עבר, הרי שבעים ושבע, וארבע עשרה עבד באשה, ובסוף ארבע עשרה נולד יוסף, שנאמר (לעיל ל כה) ויהי כאשר ילדה רחל את יוסף וגו', הרי תשעים ואחת, ושבע עשרה עד שלא נמכר יוסף הרי מאה ושמנה. (עוד מפורש מן המקרא משנמכר יוסף עד שבא יעקב מצרימה עשרים ושתים שנה, שנאמר (להלן מא מו) ויוסף בן שלשים שנה וגו', ושבע שנים שובע ושנתים רעב הרי עשרים ושתים, וכתיב ימי שני מגורי שלשים ומאת שנה נמצא יעקב במכירתו מאה ושמונה):</text>
    </pasuk>
  </chapter>
  <chapter id="36">
    <pasuk id="2">
      <text title="עדה בת אילון: ">היא (לעיל כו לד) בשמת בת אילון, ונקראת בשמת על שם שהיתה מקטרת בשמים לעבודה זרה:</text>
      <text title="אהליבמה: ">היא יהודית, והוא כינה שמה יהודית לומר שהיא כופרת בעבודה זרה כדי להטעות את אביו:</text>
      <text title="בת ענה בת צבעון: ">אם בת ענה לא בת צבעון, ענה בנו של צבעון, שנאמר (פסוק כד) ואלה בני צבעון ואיה וענה, מלמד שבא צבעון על כלתו אשת ענה ויצאת אהליבמה מבין שניהם והודיעך הכתוב שכולן בני ממזרות היו:</text>
    </pasuk>
    <pasuk id="3">
      <text title="בשמת בת ישמעאל: ">ולהלן קורא לה (כח ט) מחלת. מצינו באגדת מדרש ספר שמואל (פרק יז) שלשה מוחלין להן עונותיהם גר שנתגייר, והעולה לגדולה, והנושא אשה, ולמד הטעם מכאן, לכך נקראת מחלת שנמחלו עונותיה:</text>
      <text title="אחות נביות: ">על שם שהוא השיאה לו משמת ישמעאל נקראת על שמו:</text>
    </pasuk>
    <pasuk id="5">
      <text title="ואהליבמה ילדה וגו': ">קרח זה ממזר היה ובן אליפז היה, שבא על אשת אביו אל אהליבמה אשת עשו שהרי הוא מנוי עם (פסוק טז) אלופי אליפז בסוף הענין:</text>
    </pasuk>
    <pasuk id="6">
      <text title="וילך אל ארץ: ">לגור באשר ימצא:</text>
    </pasuk>
    <pasuk id="7">
      <text title="ולא יכלה ארץ מגוריהם: ">להספיק מרעה לבהמות שלהם. ומדרש אגדה (פסוק ו) מפני יעקב אחיו, מפני שטר חוב של גזירת (טו יג) כי גר יהיה זרעך, המוטל על זרעו של יצחק, אמר אלך לי מכאן, אין לי חלק לא במתנה שנתנה לו הארץ הזאת, ולא בפרעון השטר. ומפני הבושה, שמכר בכורתו:</text>
    </pasuk>
    <pasuk id="9">
      <text title="ואלה: ">התולדות שהולידו בניו עכשיו משהלך לשעיר:  </text>
    </pasuk>
    <pasuk id="12">
      <text title="ותמנע היתה פילגש: ">להודיע גדולתו של אברהם כמה היו תאבים לידבק בזרעו. תמנע זו בת אלופים היתה, שנאמר (פסוק כב) ואחות לוטן תמנע, ולוטן מאלופי יושבי שעיר היה, מן החורים שישבו בה לפנים, אמרה איני זוכה להנשא לך, הלואי ואהיה פילגש. ובדברי הימים מונה אותה (דברי הימים א' א לו) בבניו של אליפז, מלמד שבא על אשתו של שעיר ויצאה תמנע מביניהם, וכשגדלה נעשית פילגשו, וזהו ואחות לוטן תמנע, ולא מנאה עם בני שעיר שהיתה אחותו מן האם ולא מן האב:  </text>
    </pasuk>
    <pasuk id="15">
      <text title="אלה אלופי בני עשו: ">ראשי משפחות:   </text>
    </pasuk>
    <pasuk id="20">
      <text title="יושבי הארץ: ">שהיו יושביה קודם שבא עשו לשם. ורבותינו דרשו שהיו בקיאין בישובה של ארץ, מלא קנה זה לזיתים, מלא קנה זה לגפנים, שהיו טועמין העפר ויודעין אי זו נטיעה ראויה לה:  </text>
    </pasuk>
    <pasuk id="24">
      <text title="ואיה וענה: ">וי"ו יתירה, והוא כמו איה וענה, והרבה יש במקרא (דניאל ח יג) תת וקדש וצבא מרמס, (תהלים עו ז) נרדם ורכב וסוס:</text>
      <text title="הוא ענה: ">האמור למעלה (פסוק כ) שהוא אחיו של צבעון וכאן הוא קורא אותו בנו, מלמד שבא צבעון על אמו והוליד את ענה:</text>
      <text title="את הימם: ">פרדים, הרביע חמור על סוס נקבה וילדה פרד, והוא היה ממזר והביא פסולין לעולם. ולמה נקרא שמם ימים, שאימתן מוטלת על הבריות, דאמר רבי חנינא מימי לא שאלני אדם על מכת פרדה לבנה וחיה (והלא קא חזינן דחיה, אל תקרי וחיה אלא וחיתה, כי המכה לא תרפא לעולם). ולא הוזקק לכתוב לנו משפחות החורי אלא מפני תמנע, ולהודיע גדולת זרע אברהם, כמו שפירשתי למעלה (פסוק יב):    </text>
    </pasuk>
    <pasuk id="31">
      <text title="ואלה המלכים וגו': ">שמנה היו וכנגדן העמיד יעקב ובטל מלכות עשו בימיהם, ואלו הן שאול, ואיש בשת, דוד, ושלמה, רחבעם, אביה, אסא, יהושפט. ובימי יורם בנו כתיב (מ"ב ח כ) בימיו פשע אדום מתחת יד יהודה וימליכו עליהם מלך, ובימי שאול כתיב (מ"א כב מח) מלך אין באדום נצב מלך:</text>
    </pasuk>
    <pasuk id="33">
      <text title="יובב בן זרח מבצרה: ">בצרה מערי מואב היא, שנאמר (ירמיה מח כד) ועל קריות ועל בצרה וגו', ולפי שהעמידה מלך לאדום, עתידה ללקות עמהם, שנאמר (ישעיה לד ו) כי זבח לה' בבצרה:</text>
    </pasuk>
    <pasuk id="35">
      <text title="המכה את מדין בשדה מואב: ">שבא מדין על מואב למלחמה, והלך מלך אדום לעזור את מואב. ומכאן אנו למדים שהיו מדין ומואב מריבים זה עם זה, ובימי בלעם עשו שלום להתקשר על ישראל:  </text>
    </pasuk>
    <pasuk id="39">
      <text title="בת מי זהב: ">[שהיה אומר] מהו זהב, עשיר היה ואין זהב חשוב בעיניו לכלום:</text>
    </pasuk>
    <pasuk id="40">
      <text title="ואלה שמות אלופי עשו: ">שנקרא על שם מדינותיהם לאחר שמת הדד ופסקה מהם מלכות. והראשונים הנזכרים למעלה, הם שמות תולדותם, וכן מפורש בדברי הימים (דברי הימים א' א נא) וימת הדד ויהיו אלופי אדום אלוף תמנע וגו':  </text>
    </pasuk>
    <pasuk id="43">
      <text title="מגדיאל: ">היא רומי:</text>
    </pasuk>
  </chapter>
  <chapter id="37">
    <pasuk id="1">
      <text title="וישב יעקב וגו': ">אחר שכתב לך ישובי עשו ותולדותיו בדרך קצרה, שלא היו ספונים [הגונים] וחשובים לפרש היאך נתיישבו וסדר מלחמותיהם איך הורישו את החורים, פירש לך ישובי יעקב ותולדותיו בדרך ארוכה כל גלגולי סבתם, לפי שהם חשובים לפני המקום להאריך בהם. וכן אתה מוצא בעשרה דורות שמאדם ועד נח, פלוני הוליד פלוני, וכשבא לנח האריך בו. וכן בעשרה דורות שמנח ועד אברהם קצר בהם, ומשהגיע אצל אברהם האריך בו. משל למרגלית שנפלה בין החול, אדם ממשמש בחול וכוברו בכברה עד שמוצא את המרגלית, ומשמצאה הוא משליך את הצרורות מידו ונוטל המרגלית. (דבר אחר וישב יעקב הפשתני הזה נכנסו גמליו טעונים פשתן, הפחמי תמה אנה יכנס כל הפשתן הזה, היה פיקח אחד משיב לו ניצוץ אחד יוצא ממפוח שלך ששורף את כולו, כך יעקב ראה כל האלופים הכתובים למעלה, תמה ואמר מי יכול לכבוש את כולן, מה כתיב למטה (פסוק ב) אלה תולדות יעקב יוסף, דכתיב (עובדיה א יח) והיה בית יעקב אש ובית יוסף להבה ובית עשו לקש, ניצוץ יוצא מיוסף שמכלה ושורף את כולם):</text>
    </pasuk>
    <pasuk id="2">
      <text title="אלה תולדות יעקב: ">אלה של תולדות יעקב, אלה ישוביהם וגלגוליהם עד שבאו לכלל יישוב. סבה ראשונה יוסף בן שבע עשרה וגו' על ידי זה נתגלגלו וירדו למצרים. זהו אחר פשוטו של מקרא להיות [דבר] דבור על אופניו. ומדרש אגדה דורש, תלה הכתוב תולדות יעקב ביוסף מפני כמה דברים, אחת שכל עצמו של יעקב לא עבד אצל לבן אלא ברחל, ושהיה זיו איקונין של יוסף דומה לו, וכל מה שאירע ליעקב אירע ליוסף, זה נשטם וזה נשטם, זה אחיו מבקש להרגו וזה אחיו מבקשים להרגו, וכן הרבה בבראשית רבה (סד ו). ועוד נדרש בו וישב ביקש יעקב לישב בשלוה, קפץ עליו רוגזו של יוסף. צדיקים מבקשים לישב בשלוה אומר הקב"ה לא דיין לצדיקים מה שמתוקן להם לעולם הבא, אלא שמבקשים לישב בשלוה בעולם הזה:</text>
      <text title="והוא נער: ">שהיה עושה מעשה נערות, מתקן בשערו ממשמש בעיניו, כדי שיהיה נראה יפה:</text>
      <text title="את בני בלהה: ">כלומר ורגיל אצל בני בלהה, לפי שהיו אחיו מבזין אותן והוא מקרבן:</text>
      <text title="את דבתם רעה: ">כל רעה שהיה רואה באחיו בני לאה היה מגיד לאביו, שהיו אוכלין אבר מן החי, ומזלזלין בבני השפחות לקרותן עבדים, וחשודים על העריות. ובשלשתן לקה. על אבר מן החי (לעיל פסוק לא) וישחטו שעיר עזים במכירתו, ולא אכלוהו חי. ועל דבה שספר עליהם שקורין לאחיהם עבדים, (תהלים קה יז) לעבד נמכר יוסף. ועל העריות שספר עליהם, (להלן לט ז) ותשא אשת אדוניו וגו':</text>
      <text title="דבתם: ">כל לשון דבה פרלידי"ץ בלע"ז [רכילות] כל מה שהיה יכול לדבר בהם רעה היה מספר:</text>
    </pasuk>
    <pasuk id="3">
      <text title="בן זקונים: ">שנולד לו לעת זקנתו. ואונקלוס תרגם בר חכים הוא ליה כל מה שלמד משם ועבר מסר לו. דבר אחר שהיה זיו איקונין שלו דומה לו:</text>
      <text title="פסים: ">לשון כלי מלת, כמו (אסתר א ו) כרפס ותכלת, וכמו (שמואל ב' יג יח) כתונת הפסים, דתמר ואמנון. ומדרש אגדה על שם צרותיו שנמכר לפוטיפר ולסוחרים ולישמעאלים ולמדינים:</text>
    </pasuk>
    <pasuk id="4">
      <text title="ולא יכלו דברו לשלום: ">מתוך גנותם למדנו שבחם, שלא דברו אחת בפה ואחת בלב:</text>
      <text title="דברו: ">לדבר עמו:  </text>
    </pasuk>
    <pasuk id="7">
      <text title="מאלמים אלומים: ">כתרגומו מאסרין אסרין, עמרין, וכן (תהלים קכו ו) נושא אלומותיו, וכמוהו בלשון משנה (בבא מציעא כב ב) והאלומות נוטל ומכריז:</text>
      <text title="קמה אלומתי: ">נזקפה:</text>
      <text title="וגם נצבה: ">לעמוד על עמדה בזקיפה:</text>
    </pasuk>
    <pasuk id="8">
      <text title="ועל דבריו: ">על דבתם רעה שהיה מביא לאביהם:</text>
    </pasuk>
    <pasuk id="10">
      <text title="ויספר אל אביו ואל אחיו: ">לאחר שספר אותו לאחיו חזר וספרו לאביו בפניהם:</text>
      <text title="ויגער בו: ">לפי שהיה מטיל שנאה עליו:</text>
      <text title="הבוא נבוא: ">והלא אמך כבר מתה. והוא לא היה יודע שהדברים מגיעין לבלהה, שגדלתו כאמו. ורבותינו למדו מכאן שאין חלום בלא דברים בטלים. ויעקב נתכוון להוציא הדבר מלב בניו שלא יקנאוהו, לכך אמר לו הבוא נבוא וגו', כשם שאי אפשר באמך כך השאר הוא בטל:</text>
    </pasuk>
    <pasuk id="11">
      <text title="שמר את הדבר: ">היה ממתין ומצפה מתי יבא, וכן (ישעיה כו ב) שומר אמונים וכן (איוב יד טז) לא תשמור על חטאתי, לא תמתין:</text>
    </pasuk>
    <pasuk id="12">
      <text title="לרעות את צאן: ">נקוד על את, שלא הלכו אלא לרעות את עצמן:</text>
    </pasuk>
    <pasuk id="13">
      <text title="הנני: ">לשון ענוה וזריזות, נזדרז למצות אביו, ואף על פי שהיה יודע באחיו ששונאין אותו:</text>
    </pasuk>
    <pasuk id="14">
      <text title="מעמק חברון: ">והלא חברון בהר, שנאמר (במדבר יג כב) ויעלו בנגב ויבא עד חברון, אלא מעצה עמוקה של [אותו] צדיק הקבור בחברון, לקיים מה שנאמר לאברהם בין הבתרים (לעיל טו יג) כי גר יהיה זרעך:</text>
      <text title="ויבא שכמה: ">מקום מוכן לפורענות, שם קלקלו השבטים, שם ענו את דינה, שם נחלקה מלכות בית דוד, שנאמר (מ"א י"ב א) וילך רחבעם שכמה וגו':</text>
    </pasuk>
    <pasuk id="15">
      <text title="וימצאהו איש: ">זה גבריאל [שנאמר (דניאל ט כא) והאיש גבריאל]:</text>
    </pasuk>
    <pasuk id="17">
      <text title="נסעו מזה: ">הסיעו עצמן מן האחוה:</text>
      <text title="נלכה דתינה: ">לבקש לך נכלי דתות שימיתוך בהם. ולפי פשוטו שם מקום הוא, ואין מקרא יוצא מדי פשוטו:</text>
    </pasuk>
    <pasuk id="18">
      <text title="ויתנכלו: ">נתמלאו נכלים וערמומיות:</text>
      <text title="אתו: ">כמו אתו, עמו, כלומר אליו:</text>
    </pasuk>
    <pasuk id="20">
      <text title="ונראה מה יהיו חלומותיו: ">אמר ר' יצחק מקרא זה אומר דרשני, רוח הקודש אומרת כן. הם אומרים נהרגהו, והכתוב מסיים ונראה מה יהיו חלומותיו, נראה דבר מי יקום או שלכם או שלי. ואי אפשר שיאמרו הם ונראה מה יהיו חלומותיו מכיון שיהרגוהו בטלו חלומותיו:</text>
    </pasuk>
    <pasuk id="21">
      <text title="לא נכנו נפש: ">מכת נפש זו היא מיתה:</text>
    </pasuk>
    <pasuk id="22">
      <text title="למען הציל אותו: ">רוח הקודש מעידה על ראובן שלא אמר זאת אלא להציל אותו, שיבא הוא ויעלנו משם, אמר אני בכור וגדול שבכולן, לא יתלה הסרחון אלא בי:</text>
    </pasuk>
    <pasuk id="23">
      <text title="את כתנתו: ">זה חלוק:</text>
      <text title="את כתונת הפסים: ">הוא שהוסיף לו אביו יותר על אחיו:</text>
    </pasuk>
    <pasuk id="24">
      <text title="והבור רק אין בו מים: ">ממשמע שנאמר והבור רק, איני יודע שאין בו מים, מה תלמוד לומר אין בו מים, מים אין בו אבל נחשים ועקרבים יש בו:</text>
    </pasuk>
    <pasuk id="25">
      <text title="ארחת: ">כתרגומו שיירת, על שם הולכי ארח:</text>
      <text title="וגמליהם נושאים וגו': ">למה פרסם הכתוב את משאם, להודיע מתן שכרן של צדיקים, שאין דרכן של ערביים לשאת אלא נפט ועטרן שריחן רע, ולזה נזדמנו בשמים שלא יוזק מריח רע:</text>
      <text title="נכאת: ">כל כנוסי בשמים הרבה קרוי נכאת וכן (מ"ב כ יג) ויראם את כל בית נכתה, מרקחת בשמיו, ואונקלוס תרגמו לשון שעוה:</text>
      <text title="וצרי: ">שרף הנוטף מעצי הקטף, והוא (שמות ל לד) נטף, הנמנה עם סמני הקטורת:</text>
      <text title="ולט: ">לוטס שמו בלשון משנה (שביעית ז ו). ורבותינו פירשוהו לשון שרש עשב ושמו אשטורוזי"א [ספלול] במסכת נידה (ח א):</text>
    </pasuk>
    <pasuk id="26">
      <text title="מה בצע: ">מה ממון, כתרגומו:</text>
      <text title="וכסינו את דמו: ">ונעלים את מיתתו:</text>
    </pasuk>
    <pasuk id="27">
      <text title="וישמעו: ">וקבילו מניה. וכל שמיעה שהיא קבלת דברים כגון זה וכגון (לעיל כח ז) וישמע יעקב אל אביו, (שמות כד ז) נעשה ונשמע, מתרגם נקבל, וכל שהוא שמיעת האוזן, כגון (בראשית ג ח) וישמעו את קול ה' א-להים מתהלך בגן, (שם כז ה) ורבקה שומעת, (שם לה כב) וישמע ישראל, (שמות טז יב) שמעתי את תלונות, כולן מתרגם ושמעו, ושמעת, ושמע, שמיע קדמי:</text>
    </pasuk>
    <pasuk id="28">
      <text title="ויעברו אנשים מדינים: ">זו היא שיירא אחרת, והודיעך הכתוב שנמכר פעמים הרבה:</text>
      <text title="וימשכו: ">בני יעקב את יוסף מן הבור וימכרוהו לישמעאלים, והישמעאלים למדינים, והמדינים למצרים:</text>
    </pasuk>
    <pasuk id="29">
      <text title="וישב ראובן: ">ובמכירתו לא היה שם, שהגיע יומו לילך ולשמש את אביו. דבר אחר עסוק היה בשקו ובתעניתו על שבלבל יצועי אביו:</text>
    </pasuk>
    <pasuk id="30">
      <text title="אנה אני בא: ">אנה אברח מצערו של אבא:</text>
    </pasuk>
    <pasuk id="31">
      <text title="שעיר עזים: ">דמו דומה לשל אדם:</text>
      <text title="הכתנת: ">זה שמה, וכשהיא דבוקה לתיבה אחרת כגון (פסוק לא) כתנת יוסף, (פסוק ג) כתנת פסים, (ויקרא טז ד) כתנת בד, נקוד כתנת:</text>
    </pasuk>
    <pasuk id="33">
      <text title="ויאמר כתנת בני: ">היא זו:</text>
      <text title="חיה רעה אכלתהו: ">נצנצה בו רוח הקדש, סופו שתתגרה בו אשת פוטיפר. ולמה לא גלה לו הקב"ה, לפי שהחרימו וקללו את כל מי שיגלה, ושתפו להקב"ה עמהם, אבל יצחק היה יודע שהוא חי, אמר היאך אגלה והקב"ה אינו רוצה לגלות לו:</text>
    </pasuk>
    <pasuk id="34">
      <text title="ימים רבים: ">עשרים ושתים שנה משפירש ממנו עד שירד יעקב למצרים, שנאמר (פסוק ב) יוסף בן שבע עשרה שנה וגו' ובן שלשים שנה היה בעמדו לפני פרעה, ושבע שני השובע ושנתים הרעב כשבא יעקב למצרים הרי עשרים ושתים שנה, כנגד עשרים ושתים שנה שלא קיים יעקב כבוד אב ואם. עשרים שנה שהיה בבית לבן, ושתי שנים בדרך בשובו מבית לבן, שנה וחצי בסכות וששה חדשים בבית אל וזהו שאמר ללבן לעיל (לא מא) זה לי עשרים שנה בביתך, לי הן, עלי הן, וסופי ללקות כנגדן:</text>
    </pasuk>
    <pasuk id="35">
      <text title="וכל בנתיו: ">רבי יהודה אומר אחיות תאומות נולדו עם כל שבט ושבט ונשאום. רבי נחמיה אומר כנעניות היו, אלא מהו וכל בנותיו, כלותיו, שאין אדם נמנע מלקרוא לחתנו בנו ולכלתו בתו:</text>
      <text title="וימאן להתנחם: ">אין אדם יכול לקבל תנחומין על החי וסבור שמת, שעל המת נגזרה גזירה שישתכח מן הלב ולא על החי:</text>
      <text title="ארד אל בני: ">כמו על בני, והרבה אל משמשין בלשון על, (ש"ב כא א) אל שאול ואל בית הדמים, (ש"א ד כא) אל הלקח ארון הא-להים ואל מות חמיה ואישה:</text>
      <text title="אבל שאולה: ">כפשוטו לשון קבר הוא, באבלי אקבר, ולא אתנחם כל ימי. ומדרשו גיהנם, סימן זה היה מסור בידי מפי הגבורה אם לא ימות אחד מבני בחיי מובטח אני שאיני רואה גיהנם:</text>
      <text title="ויבך אתו אביו: ">יצחק היה בוכה מפני צרתו של יעקב, אבל לא היה מתאבל, שהיה יודע שהוא חי:</text>
    </pasuk>
    <pasuk id="36">
      <text title="הטבחים: ">שוחטי בהמות המלך:</text>
    </pasuk>
  </chapter>
  <chapter id="38">
    <pasuk id="1">
      <text title="ויהי בעת ההוא: ">למה נסמכה פרשה זו לכאן, והפסיק בפרשתו של יוסף, ללמד שהורידוהו אחיו מגדולתו כשראו בצרת אביהם, אמרו אתה אמרת למכרו, אלו אמרת להשיבו היינו שומעים לך:</text>
      <text title="ויט: ">מאת אחיו:</text>
      <text title="עד איש עדלמי: ">נשתתף עמו:</text>
    </pasuk>
    <pasuk id="2">
      <text title="כנעני: ">תגרא:  </text>
    </pasuk>
    <pasuk id="5">
      <text title="והיה בכזיב: ">שם המקום. ואומר אני על שם שפסקה מלדת נקרא כזיב, לשון (ירמיה טו יח) היו תהיה לי כמו אכזב, (ישעיה נח יא) אשר לא יכזבו מימיו, דאם לא כן מה בא להודיענו. ובבראשית רבה (פה ד) ראיתי ותקרא שמו שלה, פסקת:</text>
    </pasuk>
    <pasuk id="7">
      <text title="רע בעיני ה': ">כרעתו של אונן משחית זרעו, שנאמר באונן (פסוק י) וימת גם אותו, כמיתתו של ער מיתתו של אונן, ולמה היה ער משחית זרעו, כדי שלא תתעבר ויכחיש יפיה:</text>
    </pasuk>
    <pasuk id="8">
      <text title="והקם זרע: ">הבן יקרא על שם המת:</text>
    </pasuk>
    <pasuk id="9">
      <text title="ושחת ארצה: ">דש מבפנים וזורה מבחוץ:</text>
    </pasuk>
    <pasuk id="11">
      <text title="כי אמר וגו': ">כלומר דוחה היה אותה בקש, שלא היה בדעתו להשיאה לו:</text>
      <text title="כי אמר פן ימות: ">מוחזקת היא זו שימותו אנשיה:</text>
    </pasuk>
    <pasuk id="12">
      <text title="ויעל על גוזזי צאנו: ">ויעל תמנתה לעמוד על גוזזי צאנו:</text>
    </pasuk>
    <pasuk id="13">
      <text title="עולה תמנתה: ">ובשמשון הוא אומר (שופטים יד א) וירד שמשון תמנתה, בשפוע ההר היתה יושבת, עולין לה מכאן ויורדין לה מכאן:</text>
    </pasuk>
    <pasuk id="14">
      <text title="ותתעלף: ">כסתה פניה שלא יכיר בה:</text>
      <text title="ותשב בפתח עינים: ">בפתיחת עינים, בפרשת דרכים שעל דרך תמנתה. ורבותינו דרשו בפתחו של אברהם אבינו שכל עינים מצפות לראותו:</text>
      <text title="כי ראתה כי גדל שלה וגו': ">לפיכך הפקירה עצמה אצל יהודה, שהיתה מתאוה להעמיד ממנו בנים:</text>
    </pasuk>
    <pasuk id="15">
      <text title="ויחשבה לזונה: ">לפי שיושבת בפרשת דרכים:</text>
      <text title="כי כסתה פניה: ">ולא יכול לראותה ולהכירה. ומדרש רבותינו כי כסתה פניה כשהיתה בבית חמיה היתה צנועה, לפיכך לא חשדה:</text>
    </pasuk>
    <pasuk id="16">
      <text title="ויט אליה אל הדרך: ">מדרך שהיה בה נטה אל הדרך אשר היא בה, ובלשון לע"ז דשטולי"ר [לסטות]:</text>
      <text title="הבה נא: ">הכיני עצמך ודעתך לכך. כל לשון הבה לשון הזמנה הוא, חוץ ממקום שיש לתרגמו בלשון נתינה, ואף אותן של הזמנה קרובים ללשון נתינה הם:</text>
    </pasuk>
    <pasuk id="17">
      <text title="ערבון: ">משכון:</text>
    </pasuk>
    <pasuk id="18">
      <text title="חתמך ופתילך: ">עזקתך ושושיפך, טבעת שאתה חותם בה, ושמלתך שאתה מתכסה בה:</text>
      <text title="ותהר לו: ">גבורים כיוצא בו, צדיקים כיוצא בו:  </text>
    </pasuk>
    <pasuk id="21">
      <text title="הקדשה: ">מקודשת ומזומנת לזנות:</text>
    </pasuk>
    <pasuk id="23">
      <text title="תקח לה: ">יהיה שלה מה שבידה:</text>
      <text title="פן נהיה לבוז: ">אם תבקשנה עוד יתפרסם הדבר ויהיה גנאי, כי מה עלי לעשות עוד לאמת דברי:</text>
      <text title="הנה שלחתי הגדי הזה: ">לפי שרימה יהודה את אביו בגדי עזים, שהטביל כתנת יוסף בדמו, רמוהו גם אותו בגדי עזים:</text>
    </pasuk>
    <pasuk id="24">
      <text title="כמשלש חדשים: ">רובו של ראשון ורובו של אחרון ואמצעי שלם, ולשון כמשלש חדשים, כהשתלש החדשים, כמו (אסתר ט כב) ומשלוח מנות, (ישעיה יא יד) משלוח ידם, וכן תרגם אונקלוס כתלתות ירחיא:</text>
      <text title="הרה לזנונים: ">שם דבר, מעוברת כמו (שמות כא כב) אשה הרה, וכמו (שה"ש ו י) ברה כחמה:</text>
      <text title="ותשרף: ">אמר אפרים מקשאה משום רבי מאיר בתו של שם היתה, שהוא כהן, לפיכך דנוה בשרפה:</text>
    </pasuk>
    <pasuk id="25">
      <text title="הוא מוצאת: ">לישרף:</text>
      <text title="והיא שלחה אל חמיה: ">לא רצתה להלבין פניו ולומר ממך אני מעוברת, אלא לאיש אשר אלה לו, אמרה אם יודה מעצמו, יודה, ואם לאו ישרפוני, ואל אלבין פניו. מכאן אמרו נוח לו לאדם שיפילוהו לכבשן האש ואל ילבין פני חבירו ברבים:</text>
      <text title="הכר נא: ">אין נא אלא לשון בקשה, הכר נא בוראך ואל תאבד שלש נפשות:</text>
    </pasuk>
    <pasuk id="26">
      <text title="צדקה: ">בדבריה:</text>
      <text title="ממני: ">היא מעוברת. ורבותינו ז"ל דרשו שיצאה בת קול ואמרה ממני ומאתי יצאו הדברים, לפי שהיתה צנועה בבית חמיה גזרתי שיצאו ממנה מלכים, ומשבט יהודה גזרתי להעמיד מלכים בישראל:</text>
      <text title="כי על כן לא נתתיה: ">כי בדין עשתה, על אשר לא נתתיה לשלה בני:</text>
      <text title="ולא יסף עוד: ">יש אומרים לא הוסיף. ויש אומרים לא פסק [וחבירו גבי אלדד ומידד (במדבר יא כה) ולא יספו, ומתרגמינן ולא פסקו]:</text>
    </pasuk>
    <pasuk id="27">
      <text title="בעת לדתה: ">וברבקה הוא אומר (כב כד) וימלאו ימיה ללדת, להלן למלאים וכאן לחסרים:</text>
      <text title="והנה תאומים: ">מלא, ולהלן (כה כד) תומים, חסר, לפי שהאחד רשע, אבל אלו שניהם צדיקים:</text>
    </pasuk>
    <pasuk id="28">
      <text title="ויתן יד: ">הוציא האחד ידו לחוץ, ולאחר שקשרה על ידו השני החזירה:</text>
    </pasuk>
    <pasuk id="29">
      <text title="פרצת: ">חזקת עליך חוזק:</text>
    </pasuk>
    <pasuk id="30">
      <text title="אשר על ידו השני: ">ארבע ידות כתובות כאן כנגד ארבעה חרמים שמעל עכן שיצא ממנו. ויש אומרים כנגד ארבעה דברים שלקח, (יהושע ז כא) אדרת שנער, ושני חתיכות כסף של מאתים שקלים, ולשון זהב אחד:</text>
      <text title="ויקרא שמו זרח: ">על שם זריחת מראית השני:</text>
    </pasuk>
  </chapter>
  <chapter id="39">
    <pasuk id="1">
      <text title="ויוסף הורד: ">חוזר לענין ראשון, אלא שהפסיק בו כדי לסמוך ירידתו של יהודה למכירתו של יוסף לומר לך שבשבילו הורידוהו מגדולתו. ועוד, כדי לסמוך מעשה אשתו של פוטיפר למעשה תמר, לומר לך מה זו לשם שמים אף זו לשם שמים, שראתה באצטרולוגין שלה שעתידה להעמיד בנים ממנו ואינה יודעת אם ממנה אם מבתה:</text>
    </pasuk>
    <pasuk id="3">
      <text title="כי ה' אתו: ">שם שמים שגור בפיו:</text>
    </pasuk>
    <pasuk id="4">
      <text title="וכל יש לו: ">הרי לשון קצר, חסר אשר:</text>
    </pasuk>
    <pasuk id="6">
      <text title="ולא ידע אתו מאומה: ">לא היה נותן לבו לכלום:</text>
      <text title="כי אם הלחם: ">היא אשתו, אלא שדבר בלשון נקיה:</text>
      <text title="ויהי יוסף יפה תואר: ">כיון שראה עצמו מושל, התחיל אוכל ושותה ומסלסל בשערו, אמר הקב"ה אביך מתאבל ואתה מסלסל בשערך, אני מגרה בך את הדוב מיד:</text>
    </pasuk>
    <pasuk id="7">
      <text title="ותשא אשת אדוניו וגו': ">כל מקום שנאמר אחר סמוך:</text>
    </pasuk>
    <pasuk id="9">
      <text title="וחטאתי לא-להים: ">בני נח נצטוו על העריות:</text>
    </pasuk>
    <pasuk id="10">
      <text title="לשכב אצלה: ">אפילו בלא תשמיש:</text>
      <text title="להיות עמה: ">לעולם הבא:</text>
    </pasuk>
    <pasuk id="11">
      <text title="ויהי כהיום הזה: ">כלומר ויהי כאשר הגיע יום מיוחד, יום צחוק, יום איד שלהם שהלכו כולם לבית עבודה זרה, אמרה אין לי יום הגון להזקק ליוסף כהיום הזה. אמרה להם חולה אני ואיני יכולה לילך:</text>
      <text title="לעשות מלאכתו: ">רב ושמואל, חד אמר מלאכתו ממש, וחד אמר לעשות צרכיו עמה, אלא שנראית לו דמות דיוקנו של אביו וכו', כדאיתא במסכת סוטה (דף לו ב):  </text>
    </pasuk>
    <pasuk id="14">
      <text title="ראו הביא לנו: ">הרי זה לשון קצרה, הביא לנו ולא פירש מי הביאו, ועל בעלה אומרת כן:</text>
      <text title="עברי: ">מעבר הנהר, מבני עבר:</text>
    </pasuk>
    <pasuk id="16">
      <text title="אדוניו: ">של יוסף:</text>
    </pasuk>
    <pasuk id="17">
      <text title="בא אלי: ">לצחק בי העבד העברי אשר הבאת לנו:</text>
    </pasuk>
    <pasuk id="19">
      <text title="ויהי כשמוע אדוניו וגו': ">בשעת תשמיש אמרה לו כן, וזהו שאמרה כדברים האלה עשה לי עבדך, עניני תשמיש כאלה:</text>
    </pasuk>
    <pasuk id="21">
      <text title="ויט אליו חסד: ">שיהא מקובל לכל רואיו, לשון כלה נאה וחסודה שבמשנה (כתובות יז א):</text>
    </pasuk>
    <pasuk id="22">
      <text title="הוא היה עושה: ">כתרגומו במימריה הוה מתעביד:</text>
    </pasuk>
    <pasuk id="23">
      <text title="באשר ה' אתו: ">בשביל שה' אתו:</text>
    </pasuk>
  </chapter>
  <chapter id="40">
    <pasuk id="1">
      <text title="אחר הדברים האלה: ">לפי שהרגילה אותה ארורה את הצדיק בפי כולם לדבר בו ולגנותו, הביא להם הקב"ה סורחנם של אלו שיפנו אליהם ולא אליו, ועוד שתבוא הרווחה לצדיק על ידיהם:</text>
      <text title="חטאו: ">זה נמצא זבוב בפיילי פוטירין שלו, וזה נמצא צרור בגלוסקין שלו:</text>
      <text title="והאופה: ">את פת המלך ואין לשון אפייה אלא בפת, ובלע"ז פיסטו"ר [אופה]:  </text>
    </pasuk>
    <pasuk id="4">
      <text title="ויפקד שר הטבחים את יוסף: ">להיות אתם:</text>
      <text title="ויהיו ימים במשמר: ">שנים עשר חדש:</text>
    </pasuk>
    <pasuk id="5">
      <text title="ויחלמו חלום שניהם: ">ויחלמו שניהם חלום, זה פשוטו, ומדרשו כל אחד חלם חלום שניהם, שחלם את חלומו ופתרון חבירו, וזו שנאמר (פסוק טז) וירא שר האופים כי טוב פתר:</text>
      <text title="איש כפתרון חלומו: ">כל אחד חלם חלום הדומה לפתרון העתיד לבא עליהם:</text>
    </pasuk>
    <pasuk id="6">
      <text title="זעפים: ">עצבים כמו (מ"א כ מג) סר וזעף, (מיכה ז ט) זעף ה' אשא:  </text>
    </pasuk>
    <pasuk id="10">
      <text title="שריגים: ">זמורות ארוכות שקורין וידי"ץ בלע"ז [ענף גפן]:</text>
      <text title="והיא כפרחת: ">דומה לפורחת. והיא כפורחת נדמה לי בחלומי כאלו היא פורחת, ואחר הפרח עלתה נצה ונעשה סמדר, אישפני"ר בלע"ז [להנץ] ואחר כך הבשילו, והיא כד אפרחת אפיקת לבלבין, עד כאן תרגום של פורחת. נץ גדול מפרח, כדכתיב (ישעיה יח ה) ובוסר גומל יהיה נצה, וכתיב (במדבר יז כג) ויוצא פרח, והדר ויצץ ציץ:</text>
    </pasuk>
    <pasuk id="11">
      <text title="ואשחט: ">כתרגומו ועצרית, והרבה יש בלשון משנה:</text>
    </pasuk>
    <pasuk id="12">
      <text title="שלשת ימים הם: ">סימן הם לך לשלשת ימים, ויש מדרשי אגדה הרבה:</text>
    </pasuk>
    <pasuk id="13">
      <text title="ישא פרעה את ראשך: ">לשון חשבון, כשיפקוד שאר עבדיו לשרת לפניו בסעודה ימנה אותך עמהם:</text>
      <text title="כנך: ">בסיס שלך ומושבך:</text>
    </pasuk>
    <pasuk id="14">
      <text title="כי אם זכרתני אתך: ">[אשר אם זכרתני אתך] מאחר שייטב לך [כפתרוני]:</text>
      <text title="ועשית נא עמדי חסד: ">אין נא אלא לשון בקשה:</text>
    </pasuk>
    <pasuk id="16">
      <text title="סלי חורי: ">סלים של נצרים קלופים עשוים חורין חורין, ובמקומנו יש הרבה, ודרך מוכרי פת כסנין שקורין אובלידי"ש [רקיקים] לתתם באותן סלים:  </text>
    </pasuk>
    <pasuk id="20">
      <text title="יום הלדת את פרעה: ">יום לידתו, וקורין לו יום גינוסיא. ולשון הולדת, לפי שאין הולד נולד אלא על ידי אחרים שהחיה מילדת את האשה, ועל כן החיה נקראת מילדת, וכן (יחזקאל טז ד) ומולדותיך ביום הולדת אותך, וכן (ויקרא יג נה) אחרי הוכבס את הנגע, שכיבוסו על ידי אחרים:</text>
      <text title="וישא את ראש וגו': ">מנאם עם שאר עבדיו, שהיה מונה המשרתים שישרתו לו בסעודתו, וזכר את אלו בתוכם, כמו (במדבר א ב) שאו את ראש, לשון מנין:  </text>
    </pasuk>
    <pasuk id="23">
      <text title="ולא זכר שר המשקים: ">בו ביום:</text>
      <text title="וישכחהו: ">לאחר מכן. מפני שתלה בו יוסף בטחונו לזכרו, הוזקק להיות אסור עוד שתי שנים, שנאמר (תהלים מ ה) אשרי הגבר אשר שם ה' מבטחו ולא פנה אל רהבים, ולא בטח על מצרים הקרוים (ישעיה ל ז) רהב:</text>
    </pasuk>
  </chapter>
  <chapter id="41">
    <pasuk id="1">
      <text title="ויהי מקץ: ">כתרגומו מסוף, וכל לשון קץ סוף הוא:</text>
      <text title="על היאור: ">כל שאר נהרות אינם קרוים יאורים חוץ מנילוס, מפני שכל הארץ עשויין יאורים יאורים בידי אדם ונילוס עולה בתוכם ומשקה אותם, לפי שאין גשמים יורדין במצרים תדיר כשאר ארצות:</text>
    </pasuk>
    <pasuk id="2">
      <text title="יפות מראה: ">סימן הוא לימי שובע, שהבריות נראות יפות זו לזו, שאין עין בריה צרה בחברתה:</text>
      <text title="באחו: ">באגם, מריש"ק בלע"ז [ביצה], כמו (איוב ח יא) ישגא אחו:</text>
    </pasuk>
    <pasuk id="3">
      <text title="ודקות בשר: ">טינבי"ש בלע"ז [דקות], לשון דק:</text>
    </pasuk>
    <pasuk id="4">
      <text title="ותאכלנה: ">סימן שתהא כל שמחת השובע נשכחת בימי הרעב:</text>
    </pasuk>
    <pasuk id="5">
      <text title="בקנה אחד: ">טודי"ל בלע"ז [גבעול]:</text>
      <text title="בריאות: ">שייני"ש בלע"ז [בריאות]:</text>
    </pasuk>
    <pasuk id="6">
      <text title="ושדופת: ">השלידי"ש בלע"ז [מיובשות] ושקיפן קדום, חבוטות לשון משקוף החבוט תמיד על ידי הדלת המכה עליו:</text>
      <text title="קדים: ">רוח מזרחית שקורין ביש"א [רוח יבשה]:</text>
    </pasuk>
    <pasuk id="7">
      <text title="הבריאות: ">שייני"ש בלע"ז [בריאות]:</text>
      <text title="והנה חלום: ">והנה נשלם חלום שלם לפניו והוצרך לפותרים:</text>
    </pasuk>
    <pasuk id="8">
      <text title="ותפעם רוחו: ">ומטרפא רוחה מקשקשת בתוכו כפעמון. ובנבוכדנצר הוא אומר (דניאל ב א) ותתפעם רוחו, לפי שהיו שם שתי פעימות שכחת החלום והעלמת פתרונו:</text>
      <text title="חרטמי: ">הנחרים בטימי מתים, ששואלים בעצמות. טימי, הן עצמות בלשון ארמי, ובמשנה בית שהוא מלא טמיא, מלא עצמות:</text>
      <text title="ואין פותר אותם לפרעה: ">פותרים היו אותם, אבל לא לפרעה, שלא היה קולן נכנס באזניו, ולא היה לו קורת רוח בפתרונם, שהיו אומרים שבע בנות אתה מוליד, שבע בנות אתה קובר:  </text>
    </pasuk>
    <pasuk id="11">
      <text title="איש כפתרון חלומו: ">חלום הראוי לפתרון שנפתר לו ודומה לו:</text>
    </pasuk>
    <pasuk id="12">
      <text title="נער עברי עבד: ">ארורים הרשעים שאין טובתם שלמה. מזכירו בלשון בזיון:</text>
      <text title="נער: ">שוטה ואין ראוי לגדולה:</text>
      <text title="עברי: ">אפילו לשוננו אינו מכיר:</text>
      <text title="עבד: ">וכתוב בנמוסי מצרים שאין עבד מולך ולא לובש בגדי שרים:</text>
      <text title="איש כחלומו: ">לפי החלום וקרוב לענינו:</text>
    </pasuk>
    <pasuk id="13">
      <text title="השיב על כני: ">מי שבידו להשיב, והוא פרעה הנזכר למעלה, כמו שאמר (לעיל פסוק י) פרעה קצף על עבדיו, הרי מקרא קצר ולא פירש מי השיב, לפי שאין צריך לפרש מי השיב, וכן דרך כל מקראות קצרים על מי שעליו לעשות הם סותמים את הדבר:</text>
    </pasuk>
    <pasuk id="14">
      <text title="מן הבור: ">מן בית הסוהר שהוא עשוי כמין גומא, וכן כל בור שבמקרא לשון גומא הוא, ואף אם אין בו מים קרוי בור פוש"א בלע"ז [חפירה]:</text>
      <text title="ויגלח: ">מפני כבוד המלכות:</text>
    </pasuk>
    <pasuk id="15">
      <text title="תשמע חלום לפתור אותו: ">תאזין ותבין חלום לפתור אותו:</text>
      <text title="תשמע: ">לשון הבנה והאזנה, כמו (להלן מב כג) שומע יוסף, (דברים כח מט) אשר לא תשמע לשונו, אינטינדר"א בלע"ז [להבין]:</text>
    </pasuk>
    <pasuk id="16">
      <text title="בלעדי: ">אין החכמה משלי אלא א-להים יענה, יתן עניה בפי לשלום פרעה:  </text>
    </pasuk>
    <pasuk id="19">
      <text title="דלות: ">כחושות, כמו (ש"ב יג ד) מדוע אתה ככה דל, דאמנון:</text>
      <text title="ורקות בשר: ">כל לשון רקות שבמקרא חסרי בשר, ובלע"ז בלושי"ש [מחוסרות]:  </text>
    </pasuk>
    <pasuk id="23">
      <text title="צנמות: ">צונמא בלשון ארמי סלע, הרי הן כעץ בלי לחלוח, וקשות כסלע, ותרגומו נצן לקין, נצן אין בהן אלא הנץ לפי שנתרוקנו מן הזרע:  </text>
    </pasuk>
    <pasuk id="26">
      <text title="שבע שנים, שבע שנים: ">כולן אינן אלא שבע, ואשר נשנה החלום פעמים לפי שהדבר מזומן, כמו שפירש לו בסוף (פסוק לב) ועל השנות החלום וגו'. בשבע שנים הטובות נאמר (פסוק כה) הגיד לפרעה, לפי שהיה סמוך, ובשבע שני רעב נאמר (פסוק כח) הראה את פרעה, לפי שהיה הדבר מופלג ורחוק, נופל בו לשון מראה:  </text>
    </pasuk>
    <pasuk id="30">
      <text title="ונשכח כל השבע: ">הוא פתרון הבליעה:</text>
    </pasuk>
    <pasuk id="31">
      <text title="ולא יודע השבע: ">הוא פתרון (פסוק כא) ולא נודע כי באו אל קרבנה:</text>
    </pasuk>
    <pasuk id="32">
      <text title="נכון: ">מזומן:</text>
    </pasuk>
    <pasuk id="34">
      <text title="וחמש: ">כתרגומו ויזרזון וכן (שמות יג יח) וחמושים:</text>
    </pasuk>
    <pasuk id="35">
      <text title="את כל אכל: ">שם דבר הוא, לפיכך טעמו באל"ף ונקוד בפתח קטן, ואוכל שהוא פועל, כגון (ויקרא ז כה) כי כל אוכל חלב, טעמו למטה בכף ונקוד קמץ קטן:</text>
      <text title="תחת יד פרעה: ">ברשותו ובאוצרותיו:</text>
    </pasuk>
    <pasuk id="36">
      <text title="והיה האכל: ">הצבור כשאר פקדון הגנוז לקיום הארץ:</text>
    </pasuk>
    <pasuk id="38">
      <text title="הנמצא כזה: ">הנשכח כדין, אם נלך ונבקשנו הנמצא כמוהו. הנמצא לשון תמיהה, וכן כל ה"א המשמשת בראש תיבה ונקודה בחטף פתח:</text>
    </pasuk>
    <pasuk id="39">
      <text title="אין נבון וחכם כמוך: ">לבקש איש נבון וחכם שאמרת, לא נמצא כמוך:</text>
    </pasuk>
    <pasuk id="40">
      <text title="ישק: ">יתזן, יתפרנס. כל צרכי עמי יהיו נעשים על ידך, כמו (לעיל טו ב) ובן משק ביתי, וכמו (תהלים ב יב) נשקו בר, גרנישו"ן בלע"ז [אספקה]:</text>
      <text title="רק הכסא: ">שיהיו קורין לי מלך:</text>
      <text title="כסא: ">לשון של המלוכה כמו (מלכים א א לז) ויגדל את כסאו מכסא אדוני המלך:</text>
    </pasuk>
    <pasuk id="41">
      <text title="נתתי אתך: ">מניתי יתך, ואף על פי כן לשון נתינה הוא, כמו (דברים כו יט) ולתתך עליון, בין לגדולה בין לשפלות נופל לשון נתינה עליו, כמו (מלאכי ב ט) נתתי אתכם נבזים ושפלים:</text>
    </pasuk>
    <pasuk id="42">
      <text title="ויסר פרעה את טבעתו: ">נתינת טבעת המלך הוא אות למי שנותנה לו להיות שני לו לגדולה:</text>
      <text title="בגדי שש: ">דבר חשיבות הוא במצרים:</text>
      <text title="רבד: ">ענק, ועל שהוא רצוף בטבעות קרוי רביד. וכן (משלי ז טז) רבדתי ערשי, רצפתי ערשי מרצפות. בלשון משנה (מדות א ח) מוקף רובדין של אבן, (יומא מג ב) על הרובד שבעזרה, והיא רצפה:</text>
    </pasuk>
    <pasuk id="43">
      <text title="במרכבת המשנה: ">השניה למרכבתו, המהלכת אצל שלו:</text>
      <text title="אברך: ">כתרגומו דין אבא למלכא. רך בלשון ארמי מלך. בהשותפין (בבא בתרא ד א) לא ריכא ולא בר ריכא. ובדברי אגדה דרש ר' יהודה אברך זה יוסף שהוא אב בחכמה ורך בשנים, אמר לו רבי יוסי בן דורמסקית עד מתי אתה מעוות עלינו את הכתובים, אין אברך אלא לשון ברכים, שהכל היו נכנסין ויוצאין תחת ידו, כענין שנאמר ונתון אותו וגו':</text>
    </pasuk>
    <pasuk id="44">
      <text title="אני פרעה: ">שיש יכולת בידי לגזור גזרות על מלכותי, ואני גוזר שלא ירים איש את ידו:</text>
      <text title="בלעדיך: ">שלא ברשותך. דבר אחר אני פרעה אני אהיה מלך ובלעדיך וגו' וזהו דוגמת (פסוק מ) רק הכסא:</text>
      <text title="את ידו ואת רגלו: ">כתרגומו:</text>
    </pasuk>
    <pasuk id="45">
      <text title="צפנת פענח: ">מפרש הצפונות, ואין לפענח דמיון במקרא:</text>
      <text title="פוטי פרע: ">הוא פוטיפר, ונקרא פוטיפרע על שנסתרס מאליו, לפי שלקח את יוסף למשכב זכר:</text>
    </pasuk>
    <pasuk id="47">
      <text title="ותעש הארץ: ">כתרגומו, ואין הלשון נעקר מלשון עשייה:</text>
      <text title="לקמצים: ">קומץ על קומץ, יד על יד היו אוצרים:</text>
    </pasuk>
    <pasuk id="48">
      <text title="אכל שדה העיר אשר סביבותיה נתן בתוכה: ">שכל ארץ וארץ מעמדת פירותיה ונותנין בתבואה מעפר המקום ומעמיד את התבואה מלירקב:</text>
    </pasuk>
    <pasuk id="49">
      <text title="עד כי חדל לספר: ">עד כי חדל לו הסופר לספור, והרי זה מקרא קצר:</text>
      <text title="כי אין מספר: ">לפי שאין מספר, והרי כי משמש בלשון דהא:</text>
    </pasuk>
    <pasuk id="50">
      <text title="בטרם תבוא שנת הרעב: ">מכאן שאסור לאדם לשמש מטתו בשני רעבון:   </text>
    </pasuk>
    <pasuk id="55">
      <text title="ותרעב כל ארץ מצרים: ">שהרקיבה תבואתם שאצרו חוץ משל יוסף:</text>
      <text title="אשר יאמר לכם תעשו: ">לפי שהיה יוסף אומר להם שימולו, וכשבאו אצל פרעה ואומרים כך הוא אומר לנו, אמר להם למה לא צברתם בר, והלא הכריז לכם ששני הרעב באים, אמרו לו אספנו הרבה והרקיבה, אמר להם אם כן כל אשר יאמר לכם תעשו, הרי גזר על התבואה והרקיבה, מה אם יגזור עלינו ונמות:</text>
    </pasuk>
    <pasuk id="56">
      <text title="על כל פני הארץ: ">מי הם פני הארץ, אלו העשירים:</text>
      <text title="את כל אשר בהם: ">כתרגומו די בהון עיבורא:</text>
      <text title="וישבור למצרים: ">שבר לשון מכר ולשון קנין הוא, כאן משמש לשון מכר, (להלן מג ב) שברו לנו מעט אוכל, לשון קנין. ואל תאמר אינו כי אם בתבואה, שאף ביין וחלב מצינו (ישעיה נה א) ולכו שברו בלא כסף ובלא מחיר יין וחלב:</text>
    </pasuk>
    <pasuk id="57">
      <text title="וכל הארץ באו מצרימה לשבור אל יוסף: ">(סרסהו ופרשהו וכל הארץ באו מצרים אל יוסף). אם תפרשהו כסדרו היה צריך לכתוב לשבור מן יוסף:</text>
    </pasuk>
  </chapter>
  <chapter id="42">
    <pasuk id="1">
      <text title="וירא יעקב כי יש שבר במצרים: ">ומהיכן ראה, והלא לא ראה אלא שמע, שנאמר (להלן מב ב) הנה שמעתי וגו', ומהו וירא, ראה באספקלריא של קדש שעדיין יש לו שבר במצרים. ולא היתה נבואה ממש להודיעו בפירוש שזה יוסף:</text>
      <text title="למה תתראו: ">למה תראו עצמכם בפני בני ישמעאל ובני עשו כאלו אתם שבעים, שבאותה שעה עדיין היה להם תבואה. [ולי נראה פשוטו למה תתראו, למה יהיו הכל מסתכלין בכם ומתמיהים בכם שאין אתם מבקשים לכם אוכל בטרם שיכלה מה שבידכם]. ומפי אחרים שמעתי שהוא לשון כחישה, למה תהיו כחושים ברעב. ודומה לו (משלי יא כה) ומרוה גם הוא יורה:</text>
    </pasuk>
    <pasuk id="2">
      <text title="רדו שמה: ">ולא אמר לכו, רמז למאתים ועשר שנים שנשתעבדו למצרים, כמנין רד"ו:</text>
    </pasuk>
    <pasuk id="3">
      <text title="וירדו אחי יוסף: ">ולא כתב בני יעקב, מלמד שהיו מתחרטים במכירתו ונתנו לבם להתנהג עמו באחוה ולפדותו בכל ממון שיפסקו עליהם:</text>
      <text title="עשרה: ">מה תלמוד לומר, והלא כתיב (פסוק ד) ואת בנימין אחי יוסף לא שלח, אלא לענין האחוה היו חלוקין לעשרה, שלא היתה אהבת כולם ושנאת כולם שוה לו, אבל לענין לשבור בר כולם לב אחד להם:</text>
    </pasuk>
    <pasuk id="4">
      <text title="פן יקראנו אסון: ">ובבית לא יקראנו אסון, אמר רבי אליעזר בן יעקב מכאן שהשטן מקטרג בשעת הסכנה:</text>
    </pasuk>
    <pasuk id="5">
      <text title="בתוך הבאים: ">מטמינין עצמן שלא יכירום, לפי שצוה להם אביהם שלא יתראו כולם בפתח אחד אלא שיכנס כל אחד בפתחו, כדי שלא תשלוט בהם עין הרע שכולם נאים וכולם גבורים:</text>
    </pasuk>
    <pasuk id="6">
      <text title="וישתחוו לו אפים: ">נשתטחו לו על פניהם, וכן כל השתחואה פשוט ידים ורגלים הוא:</text>
    </pasuk>
    <pasuk id="7">
      <text title="ויתנכר אליהם: ">נעשה להם כנכרי בדברים, לדבר קשות:</text>
    </pasuk>
    <pasuk id="8">
      <text title="ויכר יוסף וגו': ">לפי שהניחם חתומי זקן:</text>
      <text title="והם לא הכרהו: ">שיצא מאצלם בלא חתימת זקן, ועכשיו בא בחתימת זקן. ומדרש אגדה ויכר יוסף את אחיו כשנמסרו בידו הכיר שהם אחיו ורחם עליהם, והם לא הכירוהו כשנפל בידם לנהוג בו אחוה:</text>
    </pasuk>
    <pasuk id="9">
      <text title="אשר חלם להם: ">עליהם, וידע שנתקיימו, שהרי השתחוו לו:</text>
      <text title="ערות הארץ: ">גלוי הארץ, מהיכן היא נוחה ליכבש, כמו (ויקרא כ יח) את מקורה הערה, וכמו (יחזקאל טז ז) ערום ועריה. וכן כל ערוה שבמקרא לשון גילוי. ותרגום אונקלוס בדקא דארעא, כמו (מלכים ב' יב ו) בדק הבית, רעוע הבית, אבל לא דקדק לפרשו אחר לשון המקרא:</text>
    </pasuk>
    <pasuk id="10">
      <text title="לא א-דני: ">לא תאמר כן, שהרי עבדיך באו לשבר אוכל:</text>
    </pasuk>
    <pasuk id="11">
      <text title="כלנו בני איש אחד נחנו: ">נצנצה בהם רוח הקדש וכללוהו עמהם שאף הוא בן אביהם:</text>
      <text title="כנים: ">אמתיים, כמו (שמות י כט) כן דברת, (במדבר כז ז) כן בנות צלפחד דוברות, (ישעיה טז ו) ועברתו לא כן בדיו:</text>
    </pasuk>
    <pasuk id="12">
      <text title="כי ערות הארץ באתם לראות: ">שהרי נכנסתם בעשרה שערי העיר, למה לא נכנסתם בשער אחד:</text>
    </pasuk>
    <pasuk id="13">
      <text title="ויאמרו שנים עשר עבדיך וגו': ">ובשביל אותו אחד שאיננו נתפזרנו בעיר לבקשו:</text>
    </pasuk>
    <pasuk id="14">
      <text title="הוא אשר דברתי: ">הדבר אשר דברתי שאתם מרגלים הוא האמת והנכון, זהו לפי פשוטו. ומדרשו אמר להם ואלו מצאתם אותו ויפסקו עליכם ממון הרבה תפדוהו. אמרו לו הן. אמר להם ואם יאמרו לכם שלא יחזירוהו בשום ממון מה תעשו. אמרו לו לכך באנו, להרוג או ליהרג, אמר להם הוא אשר דברתי אליכם להרוג בני העיר באתם, מנחש אני בגביע שלי ששנים מכם החריבו כרך גדול של שכם:</text>
    </pasuk>
    <pasuk id="15">
      <text title="חי פרעה: ">אם יחיה פרעה. שהיה נשבע לשקר, היה נשבע בחיי פרעה:</text>
      <text title="אם תצאו מזה: ">מן המקום הזה:</text>
    </pasuk>
    <pasuk id="16">
      <text title="האמת אתכם: ">אם אמת אתכם. לפיכך ה"א נקוד פתח שהוא כמו בלשון תימה. ואם לא תביאוהו, חי פרעה כי מרגלים אתם:</text>
    </pasuk>
    <pasuk id="17">
      <text title="משמר: ">בית האסורים:</text>
    </pasuk>
    <pasuk id="19">
      <text title="בבית משמרכם: ">שאתם אסורים בו עכשיו:</text>
      <text title="ואתם לכו הביאו: ">לבית אביכם:</text>
      <text title="שבר רעבון בתיכם: ">מה שקניתם לרעבון אנשי בתיכם:</text>
    </pasuk>
    <pasuk id="20">
      <text title="ויאמנו דבריכם: ">יתאמתו ויתקיימו, כמו (במדבר ה כב) אמן אמן, וכמו (מ"א ח כו) יאמן נא דבריך:</text>
    </pasuk>
    <pasuk id="21">
      <text title="אבל: ">כתרגומו בקושטא. וראיתי בבראשית רבה (צא ח) לישנא דרומאה הוא אבל, ברם:</text>
      <text title="באה אלינו: ">טעמו בבי"ת, לפי שהוא בלשון עבר שכבר באה, ותרגומו אתת לנא:</text>
    </pasuk>
    <pasuk id="22">
      <text title="וגם דמו: ">אתין וגמין רבויין, דמו וגם דם הזקן:</text>
    </pasuk>
    <pasuk id="23">
      <text title="והם לא ידעו כי שומע יוסף: ">מבין לשונם ובפניו היו מדברים כן:</text>
      <text title="כי המליץ בינותם: ">כי כשהיו מדברים עמו היה המליץ ביניהם, היודע לשון עברי ולשון מצרי, והיה מליץ דבריהם ליוסף ודברי יוסף להם, לכך היו סבורים שאין יוסף מכיר בלשון עברי:</text>
      <text title="המליץ: ">זה מנשה:</text>
    </pasuk>
    <pasuk id="24">
      <text title="ויסב מעליהם: ">נתרחק מעליהם שלא יראוהו בוכה:</text>
      <text title="ויבך: ">לפי ששמע שהיו מתחרטין:</text>
      <text title="את שמעון: ">הוא השליכו לבור, הוא שאמר ללוי (לעיל לז יט) הנה בעל החלומות הלזה בא. דבר אחר נתכוין יוסף להפרידו מלוי שמא יתיעצו שניהם להרוג אותו:</text>
      <text title="ויאסור אותו לעיניהם: ">לא אסרו אלא לעיניהם, וכיון שיצאו הוציאו והאכילו והשקהו:  </text>
    </pasuk>
    <pasuk id="27">
      <text title="ויפתח האחד: ">הוא לוי שנשאר יחיד משמעון בן זוגו:</text>
      <text title="במלון: ">במקום שלנו בלילה:</text>
      <text title="אמתחתו: ">הוא שק:</text>
    </pasuk>
    <pasuk id="28">
      <text title="וגם הנה באמתחתי: ">גם הכסף בו עם התבואה:</text>
      <text title="מה זאת עשה א-להים לנו: ">להביאנו לידי עלילה זו שלא הושב אלא להתעולל עלינו:   </text>
    </pasuk>
    <pasuk id="34">
      <text title="ואת הארץ תסחרו: ">תסובבו. וכל לשון סוחרים וסחורה על שם שמחזרים וסובבים אחר פרקמטיא:</text>
    </pasuk>
    <pasuk id="35">
      <text title="צרור כספו: ">קשר כספו:</text>
    </pasuk>
    <pasuk id="36">
      <text title="אתי שכלתם: ">מלמד שחשדן שמא הרגוהו או מכרוהו כיוסף:</text>
      <text title="שכלתם: ">כל מי שבניו אבודים קרוי שכול:</text>
    </pasuk>
    <pasuk id="38">
      <text title="לא ירד בני עמכם: ">לא קבל דבריו של ראובן. אמר בכור שוטה הוא זה, הוא אומר להמית בניו, וכי בניו הם ולא בני:</text>
    </pasuk>
  </chapter>
  <chapter id="43">
    <pasuk id="2">
      <text title="כאשר כלו לאכול: ">יהודה אמר להם המתינו לזקן עד שתכלה פת מן הבית:</text>
      <text title="כאשר כלו: ">כד שציאו. והמתרגם כד ספיקו, טועה כאשר כלו הגמלים לשתות מתורגם כד ספיקו כששתו די ספוקם הוא גמר שתייתם. אבל זה כאשר כלו לאכול, כאשר תם האוכל הוא, ומתרגמינן כד שציאו:</text>
    </pasuk>
    <pasuk id="3">
      <text title="העד העד: ">לשון התראה, שסתם התראה מתרה בו בפני עדים, וכן (דברים ל יט) העידותי בכם, (שמות יט כא) רד העד בעם:</text>
      <text title="לא תראו פני בלתי אחיכם אתכם: ">לא תראוני בלא אחיכם אתכם. ואנקלוס תרגם אלהין כד אחוכון עמכון, יישב ביאור הדבר על אופנו ולא דקדק לתרגם אחר לשון המקרא:  </text>
    </pasuk>
    <pasuk id="7">
      <text title="לנו ולמולדתנו: ">למשפחותינו, ומדרשו אפילו עצי עריסותינו גלה לנו:</text>
      <text title="ונגד לו: ">שיש לנו אב ואח:</text>
      <text title="על פי הדברים האלה: ">על פי שאלותיו אשר שאל הוזקקנו להגיד:</text>
      <text title="כי יאמר: ">אשר יאמר, כי משמש בלשון אם, ואם משמש בלשון אשר. הרי זה שימוש אחד מארבע לשונותיו שמשמש כי, והוא אם, שהרי כי זה כמו אם, כמו עד אם דברתי דברי (כד לג):</text>
    </pasuk>
    <pasuk id="8">
      <text title="ונחיה: ">נצנצה בו רוח הקודש, על ידי הליכה זו תחי רוחך שנאמר (מה כז) ותחי רוח יעקב אביהם:</text>
      <text title="ולא נמות: ">ברעב. בנימין ספק יתפש ספק לא יתפש, ואנו כלנו מתים ברעב אם לא נלך, מוטב שתניח את הספק ותתפוש את הודאי:</text>
    </pasuk>
    <pasuk id="9">
      <text title="והצגתיו לפניך: ">שלא אביאנו אליך מת כי אם חי:</text>
      <text title="וחטאתי לך כל הימים: ">לעולם הבא:</text>
    </pasuk>
    <pasuk id="10">
      <text title="לולא התמהמהנו: ">על ידך, כבר היינו שבים עם שמעון ולא נצטערת כל הימים הללו:</text>
    </pasuk>
    <pasuk id="11">
      <text title="אפוא: ">כל לשון אפוא לשון יתר הוא לתקן מלה בלשון עברי, אם כן אזדקק לעשות שאשלחנו עמכם, צריך אני לחזור ולבקש איה פה תקנה ועצה להשיאכם, ואומר אני זאת עשו:</text>
      <text title="מזמרת הארץ: ">מתורגם מדמשבח בארעא שהכל מזמרים עליו כשהוא בא לעולם:</text>
      <text title="נכאת: ">שעוה:</text>
      <text title="בטנים: ">לא ידעתי מה הם ובפרושי א' ב' של רבי מכיר ראיתי פישיטצי"ש [פיסטוקים] ודומה לי שהם אפרסקין:</text>
    </pasuk>
    <pasuk id="12">
      <text title="וכסף משנה: ">פי שנים כראשון:</text>
      <text title="קחו בידכם: ">לשבור אוכל, שמא הוקר השער:</text>
      <text title="אולי משגה הוא: ">שמא הממונה על הבית שכחו שוגג:</text>
    </pasuk>
    <pasuk id="14">
      <text title="ואל שדי: ">מעתה אינכם חסרים כלום אלא תפלה, הריני מתפלל עליכם:</text>
      <text title="ואל שדי: ">שדי בנתינת רחמיו, וכדי היכולת בידו ליתן, יתן לכם רחמים, זהו פשוטו. ומדרשו מי שאמר לעולם די יאמר די לצרותי, שלא שקטתי מנעורי, צרת לבן, צרת עשו, צרת רחל, צרת דינה, צרת יוסף, צרת שמעון, צרת בנימין:</text>
      <text title="ושלח לכם: ">ויפטר לכון, תרגומו, יפטרנו מאסיריו, לשון (שמות כא כו) לחפשי ישלחנו, ואינו נופל בתרגום [לתרגמו] לשון וישלח, שהרי לשם הם הולכים אצלו:</text>
      <text title="את אחיכם: ">זה שמעון:</text>
      <text title="אחר: ">רוח הקודש נזרקה בו, לרבות יוסף:</text>
      <text title="ואני: ">עד שובכם אהיה שכול מספק:</text>
      <text title="כאשר שכלתי: ">מיוסף ומשמעון:</text>
      <text title="שכלתי: ">מבנימין:</text>
    </pasuk>
    <pasuk id="15">
      <text title="ואת בנימין: ">מתרגמינן ודברו ית בנימין, לפי שאין לקיחת הכסף ולקיחת האדם שוה בלשון ארמי, בדבר הנקח ביד מתורגם ונסיב, ודבר הנקח בהנהגת דברים מתרגמינן ודבר:</text>
    </pasuk>
    <pasuk id="16">
      <text title="וטבוח טבח והכן: ">כמו ולטבוח טבח ולהכן, ואין טבוח לשון צווי שהיה לו לומר וטבח:</text>
      <text title="בצהרים: ">זה מתורגם בשירותא, שהוא לשון סעודה ראשונה בלשון ארמי, ובלע"ז דישני"ר [ארוחת צהריים], ויש הרבה בתלמוד (תענית יא ב) שדא לכלבא שירותיה, (ברכות לט ב) בצע אכולא שירותא. אבל כל תרגום של צהרים טיהרא:</text>
    </pasuk>
    <pasuk id="18">
      <text title="וייראו האנשים: ">כתוב בשני יודי"ן ותרגומו ודחילו:</text>
      <text title="כי הובאו בית יוסף: ">ואין דרך שאר הבאים לשבור בר ללון בבית יוסף, כי אם בפונדקאות שבעיר. וייראו שאין זה אלא לאספם אל משמר:</text>
      <text title="אנחנו מובאים: ">אל תוך הבית הזה:</text>
      <text title="להתגולל: ">להיות מתגלגלת עלינו עלילת הכסף ולהיותה נופלת עלינו. ואונקלוס שתרגם ולאסתקפא עלנא, הוא לשון להתעולל, כדמתרגמינן (דברים כב יד) עלילת דברים תסקופי מילין, ולא תרגמו אחר לשון המקרא, ולהתגלל שתרגם לאתרברבא הוא לשון (קהלת יב ו) גלת הזהב, (נחום ב ח) והצב גלתה העלתה, שהוא לשון מלכות:</text>
    </pasuk>
    <pasuk id="20">
      <text title="בי א-דני: ">לשון בעיא ותחנונים הוא, ובלשון ארמי בייא בייא:</text>
      <text title="ירד ירדנו: ">ירידה היא לנו, רגילים היינו לפרנס אחרים, עכשיו אנו צריכים לך:  </text>
    </pasuk>
    <pasuk id="23">
      <text title="אלהיכם: ">בזכותכם, ואם אין זכותכם כדאי, ואלהי אביכם, בזכות אביכם נתן לכם מטמון:</text>
    </pasuk>
    <pasuk id="24">
      <text title="ויבא האיש: ">הבאה אחר הבאה, לפי שהיו דוחפים אותו לחוץ עד שדברו אליו פתח הבית, ומשאמר להם (פסוק כג) שלום לכם, נמשכו ובאו אחריו:</text>
    </pasuk>
    <pasuk id="25">
      <text title="ויכינו: ">הזמינו, עטרוהו בכלים נאים:</text>
    </pasuk>
    <pasuk id="26">
      <text title="הביתה: ">מפרוזדור לטרקלין:</text>
    </pasuk>
    <pasuk id="28">
      <text title="ויקדו וישתחו: ">על שאלת שלום. קידה כפיפת קדקד, השתחוואה משתטח לארץ:</text>
    </pasuk>
    <pasuk id="29">
      <text title="א-להים יחנך בני: ">בשאר שבטים שמענו חנינה (לעיל לג ה) אשר חנן א-להים את עבדך, ובנימין עדיין לא נולד, לכך ברכו יוסף בחנינה:</text>
    </pasuk>
    <pasuk id="30">
      <text title="כי נכמרו רחמיו: ">שאלו יש לך אח מאם, אמר לו אח היה לי ואיני יודע היכן הוא. יש לך בנים, אמר לו יש לי עשרה, אמר לו ומה שמם, אמר לו (להלן מו כא) בלע ובכר וגו', אמר לו מה טיבן של שמות הללו, אמר לו כולם על שם אחי והצרות אשר מצאוהו, בלע שנבלע בין האומות. בכר שהיה בכור לאמי. אשבאל ששבאו אל. גרא שנתגייר באכסניא. ונעמן, שהיה נעים ביותר. אחי וראש אחי היה וראשי היה. מופים מפי אביו למד. וחופים שלא ראה חופתי ולא ראיתי אני חופתו. וארד שירד לבין האומות, כדאיתא במסכת סוטה (לו ב) מיד נכמרו רחמיו:</text>
      <text title="נכמרו: ">נתחממו, ובלשון משנה (ב"מ עד א) על הכומר של זיתים, ובלשון ארמי מכמר בשרא, ובמקרא (איכה ה י) עורנו כתנור נכמרו, נתחממו ונקמטו קמטים קמטים מפני זלעפות רעב. כן דרך כל עור כשמחממין אותו נקמט וכווץ:</text>
    </pasuk>
    <pasuk id="31">
      <text title="ויתאפק: ">נתאמץ. והוא לשון (איוב יב כא) ומזיח אפיקים רפה, וכן (איוב מא ז) אפיקי מגנים, חוזק:</text>
    </pasuk>
    <pasuk id="32">
      <text title="כי תועבה הוא: ">דבר שנאוי הוא למצרים לאכול את העברים, ואונקלוס נתן טעם לדבר:</text>
    </pasuk>
    <pasuk id="33">
      <text title="הבכור כבכורתו: ">מכה בגביע וקורא ראובן שמעון לוי ויהודה יששכר וזבולון, בני אם אחת, הסבו כסדר הזה שהיא סדר תולדותיכם וכן כולם, כיון שהגיע לבנימין אמר זה אין לו אם ואני אין לי אם ישב אצלי:</text>
    </pasuk>
    <pasuk id="34">
      <text title="משאת: ">מנות:</text>
      <text title="חמש ידות: ">חלקו עם אחיו ומשאת יוסף ואסנת ומנשה ואפרים:</text>
      <text title="וישכרו עמו: ">ומיום שמכרוהו לא שתו יין, ולא הוא שתה יין, ואותו היום שתו:</text>
    </pasuk>
  </chapter>
  <chapter id="44">
    <pasuk id="2">
      <text title="גביעי: ">כוס ארוך, וקורין לו מדירנ"א בלע"ז [כוס הדורה מעץ]:   </text>
    </pasuk>
    <pasuk id="7">
      <text title="חלילה לעבדיך: ">חולין הוא לנו, לשון גנאי. ותרגום חס לעבדיך, חס מאת הקב"ה יהי עלינו מעשות זאת והרבה חס ושלום יש בתלמוד בלשון הזה:</text>
    </pasuk>
    <pasuk id="8">
      <text title="הן כסף אשר מצאנו: ">זה אחד מעשרה קל וחומר האמורים בתורה. וכולן מנויין בבראשית רבה (צב ז):</text>
    </pasuk>
    <pasuk id="10">
      <text title="גם עתה כדבריכם: ">אף זו מן הדין, אמת כדבריכם כן הוא שכולכם חייבים בדבר, עשרה שנמצאת גניבה ביד אחד מהם כולם נתפשים, אבל אני אעשה לכם לפנים משורת הדין, אשר ימצא אתו יהיה לי עבד:</text>
    </pasuk>
    <pasuk id="12">
      <text title="בגדול החל: ">שלא ירגישו בו שהיה יודע היכן הוא:</text>
    </pasuk>
    <pasuk id="13">
      <text title="ויעמס איש על חמורו: ">בעלי זרוע היו ולא הוצרכו לסייע זה את זה לטעון:</text>
      <text title="וישבו העירה: ">מטרפולין היתה והוא אומר העירה, עיר כל שהיא, אלא שלא היתה חשובה בעיניהם אלא כעיר בינונית של עשרה בני אדם לענין המלחמה:</text>
    </pasuk>
    <pasuk id="14">
      <text title="עודנו שם: ">שהיה ממתין להם:</text>
    </pasuk>
    <pasuk id="15">
      <text title="הלא ידעתם כי נחש ינחש וגו': ">הלא ידעתם כי איש חשוב כמוני יודע לנחש ולדעת מדעת ומסברא ובינה כי אתם גנבתם הגביע:</text>
    </pasuk>
    <pasuk id="16">
      <text title="הא-להים מצא: ">יודעים אנו שלא סרחנו, אבל מאת הקב"ה נהיתה להביא לנו זאת. מצא בעל חוב מקום לגבות שטר חובו:</text>
      <text title="ומה נצטדק: ">לשון צדק, וכן כל תיבה שתחלת יסודה צד"י והיא באה לדבר בלשון מתפעל או נתפעל נותן טי"ת במקום תי"ו, ואינה נתנת לפני אות ראשונה של יסוד התיבה אלא באמצע אותיות העקר, כגון נצטדק מגזרת צדק, (דניאל ד ל) ויצטבע מגזרת צבע, (יהושע ט ד) ויצטירו מגזרת (משלי יג יז) ציר אמונים, (יהושע ט יב) הצטיידנו מגזרת (לעיל מב כה) צדה לדרך. ותיבה שתחלתה סמ"ך או שי"ן כשהיא מתפעלת התי"ו מפרדת את אותיות העקר, כגון (קהלת יב ה) ויסתבל החגב, מגזרת סבל, (דניאל ז ח) מסתכל הוית בקרניא, (מיכה ו טז) וישתמר חקות עמרי, מגזרת שמר, (ישעיה נט טו) וסר מרע משתולל, מגזרת (איוב יב יז) מוליך יועצים שולל, (שמות ט יז) מסתולל בעמי, מגזרת (ירמיה יח טו) דרך לא סלולה:</text>
    </pasuk>
    <pasuk id="18">
      <text title="ויגש אליו וגו'. דבר באזני א-דני: ">יכנסו דברי באזניך:</text>
      <text title="ואל יחר אפך: ">מכאן אתה למד שדבר אליו קשות:</text>
      <text title="כי כמוך כפרעה: ">חשוב אתה בעיני כמלך זה פשוטו. ומדרשו, סופך ללקות עליו בצרעת כמו שלקה פרעה על ידי זקנתי שרה על לילה אחת שעכבה. דבר אחר מה פרעה גוזר ואינו מקיים, מבטיח ואינו עושה, אף אתה כן, וכי זו היא שימת עין שאמרת לשום עינך עליו. דבר אחר כי כמוך כפרעה אם תקניטני אהרוג אותך ואת אדוניך:</text>
    </pasuk>
    <pasuk id="19">
      <text title="א-דני שאל את עבדיו: ">מתחלה בעלילה באת עלינו, למה היה לך לשאול כל אלה, בתך היינו מבקשים, או אחותנו אתה מבקש, ואף על פי כן ונאמר אל אדוני, לא כחדנו ממך דבר:</text>
    </pasuk>
    <pasuk id="20">
      <text title="ואחיו מת: ">מפני היראה היה מוציא דבר שקר מפיו. אמר אם אומר לו שהוא קיים, יאמר הביאוהו אצלי:</text>
      <text title="לבדו לאמו: ">מאותו האם אין לו עוד אח:</text>
    </pasuk>
    <pasuk id="22">
      <text title="ועזב את אביו ומת: ">אם יעזוב את אביו דואגים אנו שמא ימות בדרך, שהרי אמו מתה בדרך:    </text>
    </pasuk>
    <pasuk id="29">
      <text title="וקרהו אסון: ">שהשטן מקטרג בשעת הסכנה:</text>
      <text title="והורדתם את שיבתי וגו': ">עכשיו כשהוא אצלי אני מתנחם בו על אמו ועל אחיו, ואם ימות זה דומה עלי ששלשתן מתו ביום אחד:</text>
    </pasuk>
    <pasuk id="31">
      <text title="והיה כראותו כי אין הנער ומת: ">אביו מצרתו:</text>
    </pasuk>
    <pasuk id="32">
      <text title="כי עבדך ערב את הנער: ">ואם תאמר למה אני נכנס לתגר יותר משאר אחי, הם כולם מבחוץ, אבל אני נתקשרתי בקשר חזק להיות מנודה בשני עולמות:</text>
    </pasuk>
    <pasuk id="33">
      <text title="ישב נא עבדך וגו': ">לכל דבר אני מעולה ממנו, לגבורה, ולמלחמה, ולשמש:</text>
    </pasuk>
  </chapter>
  <chapter id="45">
    <pasuk id="1">
      <text title="ולא יכול יוסף להתאפק לכל הנצבים: ">לא היה יכול לסבול שיהיו מצרים נצבים עליו ושומעין שאחיו מתביישין בהודעו להם:</text>
    </pasuk>
    <pasuk id="2">
      <text title="וישמע בית פרעה: ">ביתו של פרעה, כלומר עבדיו ובני ביתו. ואין זה לשון בית ממש אלא כמו (תהלים קטו יב) בית ישראל, (מלכים א' יב כא) בית יהודה מיישניד"א בלע"ז [בני הבית]:</text>
    </pasuk>
    <pasuk id="3">
      <text title="נבהלו מפניו: ">מפני הבושה:</text>
    </pasuk>
    <pasuk id="4">
      <text title="גשו נא אלי: ">ראה אותם נסוגים לאחוריהם, אמר עכשיו אחי נכלמים, קרא להם בלשון רכה ותחנונים, והראה להם שהוא מהול:</text>
    </pasuk>
    <pasuk id="5">
      <text title="למחיה: ">להיות לכם למחיה:</text>
    </pasuk>
    <pasuk id="6">
      <text title="כי זה שנתים הרעב: ">עברו משני הרעב:</text>
    </pasuk>
    <pasuk id="8">
      <text title="לאב: ">חבר ופטרון:</text>
    </pasuk>
    <pasuk id="9">
      <text title="ועלו אל אבי: ">ארץ ישראל גבוה מכל הארצות:</text>
    </pasuk>
    <pasuk id="11">
      <text title="פן תורש: ">דלמא תתמסכן, לשון (שמואל א' ב ז) מוריש ומעשיר:</text>
    </pasuk>
    <pasuk id="12">
      <text title="והנה עיניכם רואות: ">בכבודי, ושאני אחיכם, שהרי אני מהול ככם. ועוד כי פי המדבר אליכם בלשון הקודש:</text>
      <text title="ועיני אחי בנימין: ">השוה את כולם יחד לומר שכשם שאין לי שנאה על בנימין אחי, שהרי לא היה במכירתי, כך אין בלבי שנאה עליכם:</text>
    </pasuk>
    <pasuk id="14">
      <text title="ויפול על צוארי בנימין אחיו ויבך: ">על שני מקדשות שעתידין להיות בחלקו של בנימין וסופן ליחרב:</text>
      <text title="ובנימין בכה על צואריו: ">על משכן שילה שעתיד להיות בחלקו של יוסף וסופו ליחרב:</text>
    </pasuk>
    <pasuk id="15">
      <text title="וינשק: ">הוסיף בנשיקה, מנשק והולך. דיבייש"ר בלע"ז:</text>
      <text title="ואחרי כן: ">מאחר שראוהו בוכה ולבו שלם עמהם:</text>
      <text title="דברו אחיו אתו: ">שמתחלה היו בושים ממנו:</text>
    </pasuk>
    <pasuk id="16">
      <text title="והקול נשמע בית פרעה: ">כמו בבית פרעה, וזהו לשון בית ממש:</text>
    </pasuk>
    <pasuk id="17">
      <text title="טענו את בעירכם: ">תבואה:</text>
    </pasuk>
    <pasuk id="18">
      <text title="את טוב ארץ מצרים: ">ארץ גושן. ניבא ואינו יודע מה ניבא, סופם לעשותה כמצולה שאין בה דגים:</text>
      <text title="חלב הארץ: ">כל חלב לשון מיטב הוא:</text>
    </pasuk>
    <pasuk id="19">
      <text title="ואתה צויתה: ">מפי לומר להם:</text>
      <text title="זאת עשו: ">כך אמור להם שברשותי הוא:  </text>
    </pasuk>
    <pasuk id="23">
      <text title="שלח כזאת: ">כחשבון הזה. ומהו החשבון, עשרה חמורים וגו':</text>
      <text title="מטוב מצרים: ">מצינו בתלמוד ששלח לו יין (ישן) שדעת זקנים נוחה הימנו. ומדרש אגדה גריסין של פול:</text>
      <text title="בר ולחם: ">כתרגומו:</text>
      <text title="ומזון: ">ליפתן:</text>
    </pasuk>
    <pasuk id="24">
      <text title="אל תרגזו בדרך: ">אל תתעסקו בדבר הלכה שלא תרגז עליכם הדרך. דבר אחר אל תפסיעו פסיעה גסה והכניסו חמה לעיר. ולפי פשוטו של מקרא יש לומר לפי שהיו נכלמים היה דואג שמא יריבו בדרך על דבר מכירתו להתווכח זה עם זה ולומר על ידך נמכר, אתה ספרת לשון הרע עליו וגרמת לנו לשנאתו:</text>
    </pasuk>
    <pasuk id="26">
      <text title="וכי הוא מושל: ">ואשר הוא מושל:</text>
      <text title="ויפג לבו: ">נחלף לבו והלך מלהאמין, לא היה לבו פונה אל הדברים, לשון מפיגין טעמן, בלשון משנה וכמו (איכה ג מט) מאין הפוגות, (ירמיה מח יא) וריחו לא נמר מתרגמינן וריחיה לא פג:</text>
    </pasuk>
    <pasuk id="27">
      <text title="את כל דברי יוסף: ">סימן מסר להם במה היה עוסק כשפירש ממנו, בפרשת עגלה ערופה, זהו שאמר וירא את העגלות אשר שלח יוסף ולא אמר אשר שלח פרעה:</text>
      <text title="ותחי רוח יעקב: ">שרתה עליו שכינה שפירשה ממנו:</text>
    </pasuk>
    <pasuk id="28">
      <text title="רב עוד : ">רב לי עוד שמחה וחדוה, הואיל ועוד יוסף בני חי:</text>
    </pasuk>
  </chapter>
  <chapter id="46">
    <pasuk id="1">
      <text title="בארה שבע : ">כמו לבאר שבע, ה"א בסוף תיבה במקום למ"ד בתחלתה:</text>
      <text title="לאלהי אביו יצחק : ">חייב אדם בכבוד אביו יותר מבכבוד זקנו לפיכך תלה ביצחק ולא באברהם:</text>
    </pasuk>
    <pasuk id="2">
      <text title="יעקב יעקב : ">לשון חיבה:</text>
    </pasuk>
    <pasuk id="3">
      <text title="אל תירא מרדה מצרימה : ">לפי שהיה מיצר על שנזקק לצאת לחוצה לארץ:</text>
    </pasuk>
    <pasuk id="4">
      <text title="ואנכי אעלך : ">הבטיחו להיות נקבר בארץ:</text>
    </pasuk>
    <pasuk id="6">
      <text title="אשר רכשו בארץ כנען : ">אבל מה שרכש בפדן ארם נתן הכל לעשו בשביל חלקו במערת המכפלה, אמר נכסי חוצה לארץ אינן כדאי לי, וזהו (להלן נ ה) אשר כריתי לי, העמיד לו צבורין של זהב וכסף כמין כרי ואמר לו טול את אלו:</text>
    </pasuk>
    <pasuk id="7">
      <text title="ובנות בניו : ">סרח בת אשר, ויוכבד בת לוי:</text>
    </pasuk>
    <pasuk id="8">
      <text title="הבאים מצרימה: ">על שם השעה קורא להם הכתוב באים. ואין לתמוה על אשר לא כתב אשר באו:</text>
    </pasuk>
    <pasuk id="10">
      <text title="בן הכנענית: ">בן דינה שנבעלה לכנעני, כשהרגו את שכם לא היתה דינה רוצה לצאת עד שנשבע לה שמעון שישאנה:   </text>
    </pasuk>
    <pasuk id="15">
      <text title="אלה בני לאה. ואת דינה בתו: ">הזכרים תלה בלאה והנקבות תלה ביעקב, ללמדך אשה מזרעת תחלה יולדת זכר, איש מזריע תחלה יולדת נקבה:</text>
      <text title="שלשים ושלש: ">ובפרטן אי אתה מוצא אלא שלשים ושנים, אלא זו יוכבד שנולדה בין החומות בכניסתן לעיר, שנאמר (במדבר כו נט) אשר ילדה אותה ללוי במצרים, לידתה במצרים ואין הורתה במצרים:  </text>
    </pasuk>
    <pasuk id="19">
      <text title="בני רחל אשת יעקב: ">ובכולן לא נאמר בהן אשת, אלא שהיתה עיקרו של בית:    </text>
    </pasuk>
    <pasuk id="26">
      <text title="כל הנפש הבאה ליעקב: ">שיצאו מארץ כנען לבוא למצרים. ואין הבאה זו לשון עבר, אלא לשון הווה, כמו (אסתר ב יד) בערב היא באה, וכמו (לעיל כט ו) הנה רחל בתו באה עם הצאן, לפיכך טעמו למטה באל"ף, לפי שכשיצאו לבוא מארץ כנען לא היו אלא ששים ושש. והשני (להלן פסוק כז) כל הנפש לבית יעקב הבאה מצרימה שבעים, הוא לשון עבר, לפיכך טעמו למעלה בבי"ת, לפי שמשבאו שם היו שבעים שמצאו שם יוסף ושני בניו ונתוספה להם יוכבד בין החומות. ולדברי האומר תאומות נולדו עם השבטים צריכים אנו לומר שמתו לפני ירידתן למצרים, שהרי לא נמנו כאן. מצאתי בויקרא רבה (ד ו) עשו שש נפשות היו לו והכתוב קורא אותן (לעיל לו ו) נפשות ביתו, לשון רבים, לפי שהיו עובדין לאלהות הרבה, יעקב שבעים היו לו והכתוב קורא אותן נפש, לפי שהיו עובדים לאל אחד:</text>
    </pasuk>
    <pasuk id="28">
      <text title="להורות לפניו: ">כתרגומו, לפנות לו מקום ולהורות האיך יתיישב בה:</text>
      <text title="לפניו: ">קודם שיגיע לשם. ומדרש אגדה להורות לפניו לתקן לו בית תלמוד שמשם תצא הוראה:</text>
    </pasuk>
    <pasuk id="29">
      <text title="ויאסור יוסף מרכבתו: ">הוא עצמו אסר את הסוסים למרכבה להזדרז לכבוד אביו:</text>
      <text title="וירא אליו: ">יוסף נראה אל אביו:</text>
      <text title="ויבך על צואריו עוד: ">לשון הרבות בכיה וכן (איוב לד כג) כי לא על איש ישים עוד, לשון רבוי הוא, אינו שם עליו עלילות נוספות על חטאיו, אף כאן הרבה והוסיף בבכי יותר על הרגיל אבל יעקב לא נפל על צוארי יוסף ולא נשקו, ואמרו רבותינו שהיה קורא את שמע:</text>
    </pasuk>
    <pasuk id="30">
      <text title="אמותה הפעם: ">פשוטו כתרגומו, ומדרשו סבור הייתי למות שתי מיתות בעולם הזה ובעולם הבא, שנסתלקה שכינה ממני, והייתי אומר שיתבעני הקב"ה מיתתך, עכשיו שעודך חי לא אמות אלא פעם אחת:</text>
    </pasuk>
    <pasuk id="31">
      <text title="ואמרה אליו אחי וגו': ">ועוד אומר לו (פסוק לב) והאנשים רועי צאן וגו':  (לד)</text>
    </pasuk>
    <pasuk id="34">
      <text title="בעבור תשבו בארץ גשן: ">והיא צריכה לכם שהיא ארץ מרעה, וכשתאמרו לו שאין אתם בקיאין במלאכה אחרת ירחיקכם מעליו ויושיבכם שם:</text>
      <text title="כי תועבת מצרים כל רעה צאן: ">לפי שהם להם אלהות:</text>
    </pasuk>
  </chapter>
  <chapter id="47">
    <pasuk id="2">
      <text title="ומקצה אחיו: ">מן הפחותים שבהם לגבורה שאין נראים גבורים, שאם יראה אותם גבורים יעשה אותם אנשי מלחמתו. ואלה הם ראובן שמעון לוי יששכר ובנימין, אותם שלא כפל משה שמותם כשברכם, אבל שמות הגבורים כפל (דברים לג ז) וזאת ליהודה שמע ה' קול יהודה, (דברים לג כ) ולגד אמר ברוך מרחיב גד, (שם כג) ולנפתלי אמר נפתלי, (שם כב) ולדן אמר דן, (שם יח) וכן לזבולן, (שם כד) וכן לאשר. זהו לשון בראשית רבה (צה ד) שהיא אגדת ארץ ישראל. אבל בתלמוד בבלית שלנו מצינו שאותם שכפל משה שמותם הם החלשים ואותן הביא לפני פרעה, ויהודה שהוכפל שמו לא הוכפל משום חלשות, אלא טעם יש בדבר כדאיתא בבבא קמא (צב א), ובברייתא דספרי שנינו בה בוזאת הברכה (ספרי שנד) כמו תלמוד שלנו:  </text>
    </pasuk>
    <pasuk id="6">
      <text title="אנשי חיל: ">בקיאין באומנותן לרעות צאן:</text>
      <text title="על אשר לי: ">על צאן שלי:</text>
    </pasuk>
    <pasuk id="7">
      <text title="ויברך יעקב: ">היא שאילת שלום כדרך כל הנראים לפני המלכים לפרקים, שלודי"ר בלע"ז [לשאול לשלום]:</text>
    </pasuk>
    <pasuk id="9">
      <text title="שני מגורי: ">ימי גרותי, כל ימי הייתי גר בארץ אחרים:</text>
      <text title="ולא השיגו: ">בטובה:</text>
    </pasuk>
    <pasuk id="10">
      <text title="ויברך יעקב: ">כדרך כל הנפטרים מלפני שרים, מברכים אותם ונוטלים רשות. ומה ברכה ברכו, שיעלה נילוס לרגליו, לפי שאין ארץ מצרים שותה מי גשמים אלא נילוס עולה ומשקה, ומברכתו של יעקב ואילך היה פרעה בא [עומד] על נילוס והוא עולה לקראתו ומשקה את הארץ:</text>
    </pasuk>
    <pasuk id="11">
      <text title="רעמסס: ">מארץ גושן היא:</text>
    </pasuk>
    <pasuk id="12">
      <text title="לפי הטף: ">לפי הצריך לכל בני ביתם:</text>
    </pasuk>
    <pasuk id="13">
      <text title="ולחם אין בכל הארץ: ">חוזר לענין הראשון לתחלת שני הרעב:</text>
      <text title="ותלה: ">כמו ותלאה לשון עייפות, כתרגומו, ודומה לו (משלי כו יח) כמתלהלה היורה זיקים:</text>
    </pasuk>
    <pasuk id="14">
      <text title="בשבר אשר הם שוברים: ">נותנין לו את הכסף:</text>
    </pasuk>
    <pasuk id="15">
      <text title="אפס: ">כתרגומו שלים:</text>
    </pasuk>
    <pasuk id="17">
      <text title="וינהלם: ">כמו וינהגם, ודומה לו (ישעיה נא יח) אין מנהל לה, (תהלים כג ב) על מי מנוחות ינהלני:</text>
    </pasuk>
    <pasuk id="18">
      <text title="בשנה השנית: ">שנית לשני הרעב:</text>
      <text title="כי אם תם הכסף וגו': ">כי אשר תם הכסף והמקנה ובא הכל אל יד אדוני:</text>
      <text title="בלתי אם גויתנו: ">כמו אם לא גויתנו:</text>
    </pasuk>
    <pasuk id="19">
      <text title="ותן זרע: ">לזרוע האדמה. ואף על פי שאמר יוסף (לעיל מה ו) ועוד חמש שנים אשר אין חריש וקציר, מכיון שבא יעקב למצרים, באה ברכה לרגליו, והתחילו לזרוע וכלה הרעב, וכן שנינו בתוספתא דסוטה:</text>
      <text title="לא תשם: ">לא תהא שממה, לא תבור, לשון שדה בור, שאינו חרוש:</text>
    </pasuk>
    <pasuk id="20">
      <text title="ותהי הארץ לפרעה: ">קנויה לו:</text>
    </pasuk>
    <pasuk id="21">
      <text title="ואת העם העביר: ">יוסף מעיר לעיר, לזכרון שאין להם עוד חלק בארץ, והושיב של עיר זו בחברתה. ולא הוצרך הכתוב לכתוב זאת, אלא להודיע שבחו של יוסף שנתכוין להסיר חרפה מעל אחיו, שלא יהיו קורין אותם גולים:</text>
      <text title="מקצה גבול מצרים וגו': ">כן עשה לכל הערים אשר במלכות מצרים מקצה גבולה ועד קצה גבולה:</text>
    </pasuk>
    <pasuk id="22">
      <text title="הכהנים: ">הכומרים, כל לשון כהן משרת לאלהות הוא, חוץ מאותן שהם לשון גדולה, כמו (שמות ב טז) כהן מדין, (לעיל מא מה) כהן און:</text>
      <text title="חק לכהנים: ">חק כך וכך לחם ליום:</text>
    </pasuk>
    <pasuk id="23">
      <text title="הא: ">כמו הנה, כמו (יחזקאל טז מג) וגם אני הא דרכך בראש נתתי:</text>
    </pasuk>
    <pasuk id="24">
      <text title="לזרע השדה: ">שבכל שנה:</text>
      <text title="ולאשר בבתיכם: ">ולאכול העבדים והשפחות אשר בבתיכם:</text>
      <text title="טפכם: ">בנים קטנים:</text>
    </pasuk>
    <pasuk id="25">
      <text title="נמצא חן: ">לעשות לנו זאת כמו שאמרת:</text>
      <text title="והיינו עבדים לפרעה: ">להעלות לו המס הזה בכל שנה:</text>
    </pasuk>
    <pasuk id="27">
      <text title="וישב ישראל בארץ מצרים: ">והיכן, בארץ גושן, שהיא מארץ מצרים:</text>
      <text title="ויאחזו בה: ">לשון אחוזה:</text>
    </pasuk>
    <pasuk id="28">
      <text title="ויחי יעקב: ">למה פרשה זו סתומה, לפי שכיון שנפטר יעקב אבינו נסתמו עיניהם ולבם של ישראל מצרת השעבוד שהתחילו לשעבדם. דבר אחר שבקש לגלות את הקץ לבניו ונסתם ממנו:</text>
    </pasuk>
    <pasuk id="29">
      <text title="ויקרבו ימי ישראל למות: ">כל מי שנאמר בו קריבה למות לא הגיע לימי אבותיו. [יצחק חי מאה ושמונים ויעקב מאה ארבעים ושבע. בדוד נאמר קריבה, אביו חי ארבע מאות שנים והוא חי שבעים]:</text>
      <text title="ויקרא לבנו ליוסף: ">למי שהיה יכולת בידו לעשות:</text>
      <text title="שים נא ידך: ">והשבע:</text>
      <text title="חסד ואמת: ">חסד שעושין עם המתים הוא חסד של אמת, שאינו מצפה לתשלום גמול:</text>
      <text title="אל נא תקברני במצרים: ">סופה להיות עפרה כנים (ומרחשין תחת גופי) ושאין מתי חוצה לארץ חיים אלא בצער גלגול מחילות, ושלא יעשוני מצרים עבודה זרה:</text>
    </pasuk>
    <pasuk id="30">
      <text title="ושכבתי עם אבותי: ">וי"ו זו מחובר למעלה לתחילת המקרא (פסוק כט) שים נא ידך תחת ירכי והשבע לי, ואני סופי לשכב עם אבותי, ואתה תשאני ממצרים. ואין לומר ושכבתי עם אבותי, השכיבני עם אבותי במערה, שהרי כתיב אחריו ונשאתני ממצרים וקברתני בקבורתם. ועוד, מצינו בכמה מקומות לשון שכיבה עם אבותיו היא הגויעה, ולא הקבורה, כמו (מ"א ב י) וישכב דוד עם אבותיו, ואחר כך ויקבר בעיר דוד:</text>
    </pasuk>
    <pasuk id="31">
      <text title="וישתחו ישראל: ">תעלא בעידניה סגיד ליה:</text>
      <text title="על ראש המטה: ">הפך עצמו לצד השכינה, מכאן אמרו שהשכינה למעלה מראשותיו של חולה. דבר אחר על ראש המטה, על שהיתה מטתו שלמה שאין בה רשע, שהרי יוסף מלך הוא, ועוד שנשבה לבין הגוים, והרי הוא עומד בצדקו:</text>
    </pasuk>
  </chapter>
  <chapter id="48">
    <pasuk id="1">
      <text title="ויאמר ליוסף: ">אחד מן המגידים, והרי זה מקרא קצר. ויש אומרים אפרים היה רגיל לפני יעקב בתלמוד, וכשחלה יעקב בארץ גושן, הלך אפרים אצל אביו למצרים והגיד לו:</text>
      <text title="ויקח את שני בניו עמו: ">כדי שיברכם יעקב לפני מותו:</text>
    </pasuk>
    <pasuk id="2">
      <text title="ויגד: ">המגיד ליעקב, ולא פירש מי, והרבה מקראות קצרי לשון:</text>
      <text title="ויתחזק ישראל: ">אמר אף על פי שהוא בני, מלך הוא ואחלוק לו כבוד. מכאן שחולקין כבוד למלכות, וכן משה חלק כבוד למלכות (שמות יא ח) וירדו כל עבדיך אלה אלי, וכן אליהו (מ"א יח מו) וישנס מתניו וגו':</text>
    </pasuk>
    <pasuk id="4">
      <text title="ונתתיך לקהל עמים: ">בשרני שעתידים לצאת ממני עוד קהל ועמים ואף על פי שאמר לי (לעיל לה יא) גוי וקהל גוים, גוי אמר לי על בנימין, קהל גוים הרי שנים לבד בנימין, ושוב לא נולד לי בן, למדני שעתיד אחד משבטי ליחלק, ועתה אותה מתנה אני נותן לך:</text>
    </pasuk>
    <pasuk id="5">
      <text title="הנולדים לך, עד באי אליך: ">לפני בואי אליך, כלומר שנולדו משפרשת ממני עד שבאתי אצלך:</text>
      <text title="לי הם: ">בחשבון שאר בני הם ליטול חלק בארץ איש כנגדו:</text>
    </pasuk>
    <pasuk id="6">
      <text title="ומולדתך וגו': ">אם תוליד עוד לא יהיו במנין בני אלא בתוך שבטי אפרים ומנשה יהיו נכללים, ולא יהא להם שם בשבטים לענין הנחלה, ואף על פי שנתחלקה הארץ למנין גלגלותם כדכתיב (במדבר כו נד) לרב תרבו נחלתו, וכל איש ואיש נטל בשוה חוץ מן הבכורות, מכל מקום לא נקראו שבטים אלא אלו [להטיל גורל הארץ למנין שמות השבטים, ונשיא לכל שבט ושבט. ודגלים לזה ולזה]:</text>
    </pasuk>
    <pasuk id="7">
      <text title="ואני בבאי מפדן וגו': ">ואף על פי שאני מטריח עליך להוליכני להקבר בארץ כנען, ולא כך עשיתי לאמך, שהרי סמוך לבית לחם מתה:</text>
      <text title="כברת ארץ: ">מדת ארץ, והם אלפים אמה כמדת תחום שבת, כדברי רבי משה הדרשן. ולא תאמר שעכבו עלי גשמים מלהוליכה ולקברה בחברון, עת הגריד היה, שהארץ חלולה ומנוקבת ככברה:</text>
      <text title="ואקברה שם: ">ולא הולכתיה אפילו לבית לחם להכניסה לארץ, וידעתי שיש בלבך עלי [תרעומת], אבל דע לך שעל פי הדבור קברתיה שם שתהא לעזרה לבניה כשיגלה אותם נבוזראדן, והיו עוברים דרך שם, יצאת רחל על קברה ובוכה ומבקשת עליהם רחמים, שנאמר (ירמיה לא יד) קול ברמה נשמע רחל מבכה על בניה וגו', והקב"ה משיבה (ירמיה לא טו) יש שכר לפעולתך נאם ה' ושבו בנים לגבולם. ואונקלוס תרגם כרוב ארעא, כדי שעור חרישת יום [הארץ]. ואומר אני שהיה להם קצב שהיו קורין אותו כדי מחרישה אחת, קרואיד"א בלע"ז [מלוא מחרשה], כדאמרינן (בבא מציעא קז א) כרוב ותניף, (יומא מג ב) כמה דמסיק תעלא מבי כרבא:</text>
    </pasuk>
    <pasuk id="8">
      <text title="וירא ישראל את בני יוסף: ">בקש לברכם ונסתלקה שכינה ממנו, לפי שעתיד ירבעם ואחאב לצאת מאפרים, ויהוא ובניו ממנשה:</text>
      <text title="ויאמר מי אלה: ">מהיכן יצאו אלו שאינן ראוין לברכה:</text>
    </pasuk>
    <pasuk id="9">
      <text title="בזה: ">[הראה לו] שטר אירוסין ושטר כתובה, ובקש יוסף רחמים על הדבר ונחה עליו רוח הקדש:</text>
      <text title="ויאמר קחם נא אלי ואברכם: ">זהו שאמר הכתוב (הושע יא ג) ואנכי תרגלתי לאפרים קחם על זרועותיו, תרגלתי רוחי ביעקב בשביל אפרים, עד שלקחן על זרועותיו:</text>
    </pasuk>
    <pasuk id="11">
      <text title="לא פללתי: ">לא מלאני לבי לחשוב מחשבה שאראה פניך עוד. פללתי לשון מחשבה, כמו (ישעיה טז ג) הביאי עצה עשי פלילה:</text>
    </pasuk>
    <pasuk id="12">
      <text title="ויוצא יוסף אתם: ">לאחר שנשקם הוציאם יוסף מעם ברכיו כדי לישבם, זה לימין וזה לשמאל לסמוך ידיו עליהם ולברכם:</text>
      <text title="וישתחו לאפיו: ">כשחזר לאחוריו מלפני אביו:</text>
    </pasuk>
    <pasuk id="13">
      <text title="את אפרים בימינו משמאל ישראל: ">הבא לקראת חברו ימינו כנגד שמאל חברו, וכיון שהוא הבכור מיומן לברכה:</text>
    </pasuk>
    <pasuk id="14">
      <text title="שכל את ידיו: ">כתרגומו אחכמינון, בהשכל וחכמה השכיל את ידיו (לכך, ומדעת), כי יודע היה כי מנשה הבכור, ואף על פי כן לא שת ימינו עליו:</text>
    </pasuk>
    <pasuk id="16">
      <text title="המלאך הגאל אתי: ">מלאך הרגיל להשתלח אלי בצרתי, כענין שנאמר (בראשית לא יא - יג) ויאמר אלי מלאך הא-להים בחלום יעקב וגו' אנכי האל בית אל:</text>
      <text title="יברך את הנערים: ">מנשה ואפרים:</text>
      <text title="וידגו: ">כדגים הללו שפרים ורבים ואין עין [הרע] שולטת בהם:</text>
    </pasuk>
    <pasuk id="17">
      <text title="ויתמך יד אביו: ">הרימה מעל ראש בנו ותמכה בידו:</text>
    </pasuk>
    <pasuk id="19">
      <text title="ידעתי בני ידעתי: ">שהוא הבכור:</text>
      <text title="גם הוא יהיה לעם וגם הוא יגדל: ">שעתיד גדעון לצאת ממנו שהקב"ה עושה נס על ידו:</text>
      <text title="ואולם אחיו הקטן יגדל ממנו: ">שעתיד יהושע לצאת ממנו שינחיל את הארץ וילמד תורה לישראל:</text>
      <text title="וזרעו יהיה מלא הגוים: ">כל העולם יתמלא בצאת שמעו כשיעמיד חמה בגבעון וירח בעמק אילון:</text>
    </pasuk>
    <pasuk id="20">
      <text title="בך יברך ישראל: ">הבא לברך את בניו, יברכם בברכתם ויאמר איש לבנו ישימך א-להים כאפרים וכמנשה:</text>
      <text title="וישם את אפרים: ">בברכתו לפני מנשה, להקדימו בדגלים ובחנוכת הנשיאים:</text>
    </pasuk>
    <pasuk id="22">
      <text title="ואני נתתי לך: ">לפי שאתה טורח להתעסק בקבורתי, וגם אני נתתי לך נחלה שתקבר בה, ואי זו, זו שכם, שנאמר (יהושע כד לב) ואת עצמות יוסף אשר העלו בני ישראל ממצרים קברו בשכם:</text>
      <text title="שכם אחד על אחיך: ">שכם ממש, היא תהיה לך חלק אחד יתירה על אחיך:</text>
      <text title="בחרבי ובקשתי: ">כשהרגו שמעון ולוי את אנשי שכם נתכנסו כל סביבותיהם להזדווג להם וחגר יעקב כלי מלחמה כנגדן. דבר אחר שכם אחד היא הבכורה שיטלו בניו שני חלקים, ושכם לשון חלק הוא, והרבה יש לו דומים במקרא (תהלים כא יג) כי תשיתמו שכם, תשית שונאי לפני לחלקים, [(שם ס ח) אחלקה שכם, (הושע ו ט) דרך ירצחו שכמה, איש חלקו], (צפניה ג ט) לעבדו שכם אחד:</text>
      <text title="אשר לקחתי מיד האמורי: ">מיד עשו שעשה מעשה אמורי. דבר אחר שהיה צד אביו באמרי פיו:</text>
      <text title="בחרבי ובקשתי: ">היא חכמתו ותפלתו:</text>
    </pasuk>
  </chapter>
  <chapter id="49">
    <pasuk id="1">
      <text title="ואגידה לכם: ">בקש לגלות את הקץ ונסתלקה שכינה ממנו והתחיל אומר דברים אחרים:</text>
    </pasuk>
    <pasuk id="3">
      <text title="וראשית אוני: ">היא טפה ראשונה שלו, שלא ראה קרי מימיו:</text>
      <text title="אוני: ">כוחי, כמו (הושע יב ט) מצאתי און לי, (ישעיה מ כו) מרוב אונים, (שם כט) ולאין אונים:</text>
      <text title="יתר שאת: ">ראוי היית להיות יתר על אחיך בכהונה, לשון נשיאות כפים:</text>
      <text title="ויתר עז: ">במלכות, כמו (ש"א ב י) ויתן עז למלכו. ומי גרם לך להפסיד כל אלה:</text>
    </pasuk>
    <pasuk id="4">
      <text title="פחז כמים: ">הפחז והבהלה אשר מהרת להראות כעסך, כמים הללו הממהרים למרוצתם, לכך 
</text>
      <text title="אל תותר: ">.אל תתרבה ליטול כל היתרות הללו שהיו ראויות לך. ומהו הפחז אשר פחזת 
</text>
      <text title="כי&#xD;&#xA;עלית משכבי אביך אז חללת: "> - אותו שעלה על יצועי, שם שכינה שדרכו להיות עולה על יצועי:</text>
      <text title="פחז: ">שם דבר הוא לפיכך טעמו למעלה וכולו נקוד פת"ח, ואלו היה לשון עבר היה נקוד חציו קמ"ץ וחציו פת"ח וטעמו למטה:</text>
      <text title="יצועי: ">לשון משכב על שם שמציעים אותו על ידי לבדין וסדינין, והרבה דומים לו (תהלים קלב ג) אם אעלה על ערש יצועי, (תהלים סג ז) אם זכרתיך על יצועי:</text>
    </pasuk>
    <pasuk id="5">
      <text title="שמעון ולוי אחים: ">בעצה אחת על שכם ועל יוסף. (לעיל לז יט - כ) ויאמרו איש אל אחיו ועתה לכו ונהרגהו, מי הם, אם תאמר ראובן או יהודה, הרי לא הסכימו בהריגתו, אם תאמר בני השפחות, הרי לא היתה שנאתן שלימה, שנאמר (שם ב) והוא נער את בני בלהה ואת בני זלפה וגו', יששכר וזבולן לא היו מדברים בפני אחיהם הגדולים מהם, על כרחך שמעון ולוי הם, שקראם אביהם אחים:</text>
      <text title="כלי חמס: ">אומנות זו של רציחה, חמס הוא בידיהם, מברכת עשו היא, זו אומנות שלו היא, ואתם חמסתם אותה הימנו:</text>
      <text title="מכרתיהם: ">לשון כלי זיין, הסייף בלשון יוני מכי"ר. דבר אחר מכרתיהם. בארץ מגורתם נהגו עצמן בכלי חמס, כמו (יחזקאל טז ג) מכורותיך ומולדתיך, וזה תרגום של אונקלוס בארע תותבותהון:</text>
    </pasuk>
    <pasuk id="6">
      <text title="בסודם אל תבא נפשי: ">זה מעשה זמרי, כשנתקבצו שבטו של שמעון להביא את המדינית לפני משה, ואמרו לו זו אסורה או מותרת, אם תאמר אסורה, בת יתרו מי התירה לך, אל יזכר שמי בדבר, שנאמר (במדבר כה יד) זמרי בן סלוא נשיא בית אב לשמעוני, ולא כתב בן יעקב:</text>
      <text title="בקהלם: ">כשיקהיל קרח שהוא משבטו של לוי את כל העדה על משה ועל אהרן:</text>
      <text title="אל תחד כבודי: ">שם, אל יתיחד עמהם שמי, שנאמר (במדבר טז א) קרח בן יצהר בן קהת בן לוי, ולא נאמר בן יעקב אבל בדברי הימים כשנתייחסו בני קרח על הדוכן, נאמר (דה"א ו כב) בן קרח בן יצהר בן קהת בן לוי בן ישראל:</text>
      <text title="אל תחד כבודי: ">כבוד לשון זכר הוא, ועל כרחך אתה צריך לפרש כמדבר אל הכבוד ואומר אתה כבודי אל תתיחד עמם, כמו (ישעיה יד כ) לא תחד אתם בקבורה:</text>
      <text title="כי באפם הרגו איש: ">אלו חמור ואנשי שכם, ואינם חשובין כולם אלא כאיש אחד וכן הוא אומר בגדעון (שופטים ו טז) והכית את מדין כאיש אחד, וכן במצרים (שמות טו א) סוס ורוכבו רמה בים, זהו מדרשו. ופשוטו אנשים הרבה קורא איש, כל אחד לעצמו, באפם הרגו כל איש שכעסו עליו, וכן (יחזקאל יט ג) וילמד לטרוף טרף אדם אכל:</text>
      <text title="וברצונם עקרו שור: ">רצו לעקור את יוסף שנקרא שור, שנאמר (דברים לג יז) בכור שורו הדר לו. עקרו אישירוטו"ר בלע"ז [לכרות גידי השוק], לשון (יהושע יא ו) את סוסיהם תעקר:</text>
    </pasuk>
    <pasuk id="7">
      <text title="ארור אפם כי עז: ">אפילו בשעת תוכחה לא קלל אלא אפם, וזהו שאמר בלעם (במדבר כג ח) מה אקוב לא קבה אל:</text>
      <text title="אחלקם ביעקב: ">אפרידם זה מזה שלא יהא לוי במנין השבטים, והרי הם חלוקים. דבר אחר אין לך עניים וסופרים ומלמדי תינוקות אלא משמעון, כדי שיהיו נפוצים, ושבטו של לוי עשאו מחזר על הגרנות לתרומות ולמעשרות, נתן לו תפוצתו דרך כבוד:</text>
    </pasuk>
    <pasuk id="8">
      <text title="יהודה אתה יודוך אחיך: ">לפי שהוכיח את הראשונים בקנטורים התחיל יהודה לסוג לאחוריו (שלא יוכיחנו על מעשה תמר) וקראו יעקב בדברי רצוי יהודה לא אתה כמותם:</text>
      <text title="ידך בערף אויביך: ">בימי דוד, שנאמר (ש"ב כב מא) ואויבי תתה לי עורף:</text>
      <text title="בני אביך: ">על שם שהיו מנשים הרבה לא אמר בני אמך, כדרך שאמר יצחק (לעיל כז כט):</text>
    </pasuk>
    <pasuk id="9">
      <text title="גור אריה: ">על דוד נתנבא, בתחלה גור (שמואל ב' ה ב) בהיות שאול מלך עלינו אתה הייתה המוציא והמביא את ישראל, ולבסוף אריה כשהמליכוהו עליהם, וזהו שתרגם אונקלוס שלטון יהא בשרויא, בתחלתו:</text>
      <text title="מטרף: ">ממה שחשדתיך (לעיל לז לג) בטרף טרף יוסף חיה רעה אכלתהו, וזהו יהודה שנמשל לאריה:</text>
      <text title="בני עלית: ">סלקת את עצמך, ואמרת (שם כו) מה בצע וגו'. וכן מהריגת תמר שהודה (לעיל לח כו) צדקה ממני, לפיכך כרע רבץ וגו' בימי שלמה (מ"א ה ה) איש תחת גפנו וגו':</text>
    </pasuk>
    <pasuk id="10">
      <text title="לא יסור שבט מיהודה: ">מדוד ואילך, אלו ראשי גליות שבבבל שרודים את העם בשבט שממונים על פי המלכות:</text>
      <text title="ומחקק מבין רגליו: ">תלמידים, אלו נשיאי ארץ ישראל:</text>
      <text title="עד כי יבא שילה: ">מלך המשיח שהמלוכה שלו, וכן תרגם אנקלוס. ומדרש אגדה שילו, שי לו, שנאמר (תהלים עו יב) יובילו שי למורא:</text>
      <text title="ולו יקהת עמים: ">אסיפת עמים, שהיו"ד עיקר היא ביסוד, כמו (יחזקאל כח יז) יפעתך, ופעמים שנופלת ממנו, וכמה אותיות משמשות בלשון זה והם נקראים עיקר נופל, כגון נו"ן של נוגף ושל נושך ואל"ף (איוב יג יז) שבאחותי באזניכם, (יחזקאל כא כ) ושבאבחת חרב (מ"ב ד ב) ואסוך שמן. אף זה יקהת עמים, אסיפת עמים, שנאמר (ישעיהו יא י) אליו גוים ידרושו, ודומה לו (משלי ל יז) עין תלעג לאב ותבוז ליקהת אם, לקבוץ קמטים שבפנים מפני זקנתה. ובתלמוד (יבמות קו ב) דיתבי ומקהו אקהתא בשוקי דנהרדעא, ויכול היה לומר קהיית עמים:</text>
    </pasuk>
    <pasuk id="11">
      <text title="אסרי לגפן עירה: ">נתנבא על ארץ יהודה שתהא מושכת יין כמעיין, איש יהודה יאסור לגפן עיר אחד ויטעננו מגפן אחת, ומשורק אחד בן אתון אחד:</text>
      <text title="שרקה: ">זמורה ארוכה, קורייד"א בלע"ז [עריס]:</text>
      <text title="כבס ביין: ">כל זה לשון רבוי יין:</text>
      <text title="סותה: ">לשון מין בגד הוא, ואין לו דמיון במקרא:</text>
      <text title="אסרי: ">כמו אוסר, דוגמתו (תהלים קיג ז) מקימי מעפר דל, (שם קכג א) היושבי בשמים, וכן בני אתונו כענין זה. ואונקלוס תרגם במלך המשיח. גפן הם ישראל, עירה זו ירושלים. שורקה אלו ישראל (ירמיה ב כא) ואנכי נטעתיך שורק:</text>
      <text title="בני אתונו: ">יבנון היכליה, לשון שער האיתון בספר יחזקאל (מ טו). ועוד תרגמו בפנים אחרים גפן אלו צדיקים. בני אתונו עבדי אורייתא באולפן, על שם (שופטים ה י) רוכבי אתונות צחורות. [כבס ביין יהא] ארגוון טב לבושוהי, דומה ליין, וצבעונין הוא לשון סותה שהאשה לובשתן ומסיתה בהן את הזכר ליתן עיניו בה. ואף רבותינו פירשו בתלמוד לשון הסתת שכרות במסכת כתובות (דף קיא ב) ועל היין, שמא תאמר אינו מרוה, תלמוד לומר סותה:</text>
    </pasuk>
    <pasuk id="12">
      <text title="חכלילי: ">לשון אודם כתרגומו וכן (משלי כג כט) למי חכלילות עינים, שכן דרך שותי יין עיניהם מאדימין:</text>
      <text title="מחלב: ">מרוב חלב [שיהא בארצו מרעה טוב לעדרי צאן, וכן פירוש המקרא אדום עינים יהא מרוב יין, ולבן שנים יהא מרוב חלב]. ולפי תרגומו עינים לשון הרים, שמשם צופים למרחוק. ועוד תרגמו בפנים אחרות לשון מעינות וקילוח היקבים. נעווהי, יקבים שלו, ולשון ארמי הוא במסכת עבודה זרה (דף עד ב) נעוא ארתחו. יחוורן בקעתיה, תרגם שנים לשון (ש"א יד ד) שני הסלעים:</text>
    </pasuk>
    <pasuk id="13">
      <text title="לחוף ימים: ">על חוף ימים תהיה ארצו. חוף כתרגומו ספר, מרק"א בלע"ז [גבול], והוא יהיה מצוי תדיר על חוף אניות, במקום הנמל, שאניות מביאות שם פרקמטיא, שהיה זבולן עוסק בפרקמטיא, וממציא מזון לשבט יששכר והם עוסקים בתורה, הוא שאמר משה (דברים לג יח) שמח זבולן בצאתך ויששכר באהליך, זבולן יוצא בפרקמטיא ויששכר עוסק בתורה באהלים:</text>
      <text title="וירכתו על צידון: ">סוף גבולו יהיה סמוך לצידון. ירכתו, סופו, כמו (שמות כו כב) ולירכתי המשכן:</text>
    </pasuk>
    <pasuk id="14">
      <text title="יששכר חמור גרם: ">חמור בעל עצמות, סובל עול תורה כחמור חזק שמטעינין אותו משאוי כבד:</text>
      <text title="רבץ בין המשפתים: ">כחמור המהלך ביום ובלילה ואין לו לינה בבית וכשהוא רוצה לנוח רובץ לו בין התחומין בתחומי העיירות שמוליך שם פרקמטיא:</text>
    </pasuk>
    <pasuk id="15">
      <text title="וירא מנוחה כי טוב: ">ראה לחלקו ארץ מבורכת וטובה להוציא פירות:</text>
      <text title="ויט שכמו לסבול: ">עול תורה:</text>
      <text title="ויהי: ">לכל אחיו ישראל:</text>
      <text title="למס עובד: ">לפסוק להם הוראות של תורה וסדרי עבורין, שנאמר (דה"א יב לג) ומבני יששכר יודעי בינה לעתים לדעת מה יעשה ישראל ראשיהם מאתים, מאתים ראשי סנהדראות העמיד, וכל אחיהם על פיהם:</text>
      <text title="ויט שכמו: ">השפיל שכמו כמו (שמואל ב' כב י) ויט שמים (תהלים עח א) הטו אזניכם. ואונקלוס תרגמו בפנים אחרים ויט שכמו לסבול מלחמות ולכבוש מחוזות שהם יושבים על הספר, ויהי האויב כבוש תחתיו למס עובד:</text>
    </pasuk>
    <pasuk id="16">
      <text title="דן ידין עמו: ">ינקום נקמת עמו מפלשתים, כמו (דברים לב לו) כי ידין ה' עמו:</text>
      <text title="כאחד שבטי ישראל: ">כל ישראל יהיו כאחד עמו ואת כולם ידין, ועל שמשון נבא נבואה זו. ועוד יש לפרש כאחד שבטי ישראל כמיוחד שבשבטים הוא דוד שבא מיהודה:</text>
    </pasuk>
    <pasuk id="17">
      <text title="שפיפן: ">הוא נחש. ואומר אני שקרוי כן על שם שהוא נושף, כמו (בראשית ג טו) ואתה תשופנו עקב:</text>
      <text title="הנשך עקבי סוס: ">כך דרכו של נחש, ודמהו לנחש הנושך עקבי סוס, ונופל רכבו אחור שלא נגע בו. ודוגמתו מצינו בשמשון (שופטים טז כט) וילפת שמשון את שני עמודי התוך וגו' ושעל הגג מתו. ואונקלוס תרגם כחיוי חורמן, שם מין נחש, שאין רפואה לנשיכתו, והוא צפעוני, וקרוי חורמן על שם שעושה הכל חרם. וכפתנא, כמו פתן. יכמון, יארוב:</text>
    </pasuk>
    <pasuk id="18">
      <text title="לישועתך קויתי ה': ">נתנבא שינקרו פלשתים את עיניו, וסופו לומר (שופטים טז כח) זכרני נא וחזקני נא אך הפעם וגו':</text>
    </pasuk>
    <pasuk id="19">
      <text title="גד גדוד יגודנו: ">כולם לשון גדוד הם, וכך חברו מנחם. ואם תאמר אין גדוד בלא שני דלתי"ן, יש לומר גדוד שם דבר צריך שני דלתי"ן, שכן דרך תיבה בת שתי אותיות לכפול בסופה, ואין יסודה אלא שתי אותיות, וכן אמר (משלי כו ב) כצפור לנוד, מגזרת (איוב ז ד) ושבעתי נדודים, (שופטים ה כז) שם נפל שדוד, מגזרת (תהלים צא ו) ישוד צהרים, אף יגוד, יגודנו, וגדוד, מגזרה אחת הם. וכשהוא מדבר בלשון יפעל אינו כפול, כמו יגוד, ינוד, ירום, ישוד, ישוב, וכשהוא מתפעל או מפעיל אחרים הוא כפול, כמו יתגודד, יתרומם, יתבולל, יתעודד. ובלשון מפעיל (תהלים קמו ט) יתום ואלמנה יעודד, (ישעיה מט ה) לשובב יעקב אליו, (שם נח יב) משובב נתיבות. יגודנו האמור כאן אין לשון שיפעילוהו אחרים, אלא כמו יגוד הימנו, כמו (ירמיה י כ) בני יצאוני, יצאו ממני. גד גדוד יגודנו. גדודים יגודו הימנו, שיעברו הירדן עם אחיהם למלחמה כל חלוץ עד שנכבשה הארץ:</text>
      <text title="והוא יגוד עקב: ">כל גדודיו ישובו על עקבם לנחלתם שלקחו בעבר הירדן, ולא יפקד מהם איש:</text>
      <text title="עקב: ">בדרכן ובמסלותם שהלכו ישובו, כמו (תהלים עז כ) ועקבותיך לא נודעו, וכן (שה"ש א ח) בעקבי הצאן, בלשון לע"ז תרצי"ש [עקבות]:</text>
    </pasuk>
    <pasuk id="20">
      <text title="מאשר שמנה לחמו: ">מאכל הבא מחלקו של אשר יהא שמן, שיהיו זיתים מרובים בחלקו, והוא מושך שמן כמעין. וכן ברכו משה (דברים לג כד) וטובל בשמן רגלו, כמו ששנינו במנחות (דף פה ב) פעם אחת הוצרכו אנשי לודקיא לשמן וכו':</text>
    </pasuk>
    <pasuk id="21">
      <text title="אילה שלוחה: ">זו בקעת גינוסר שהיא קלה לבשל פירותיה כאילה זו שהיא קלה לרוץ. אילה שלוחה. אילה משולחת לרוץ:</text>
      <text title="הנותן אמרי שפר: ">כתרגומו. דבר אחר על מלחמת סיסרא נתנבא (שופטים ד ו) ולקחת עמך עשרת אלפים איש מבני נפתלי וגו', והלכו שם בזריזות, וכן נאמר שם לשון שלוח (שופטים ה טו) בעמק שלח ברגליו:</text>
      <text title="הנותן אמרי שפר: ">על ידם שרו דבורה וברק שירה. ורבותינו דרשוהו על יום קבורת יעקב כשערער עשו על המערה, במסכת סוטה (דף יג א). [ותרגומו] יתרמי עדביה יפול חבלו, והוא יודה על חלקו אמרים נאים ושבח:</text>
    </pasuk>
    <pasuk id="22">
      <text title="בן פרת: ">בן חן, והוא לשון ארמי אפריון נמטייה לרבי שמעון בסוף בבא מציעא (קיט א):</text>
      <text title="בן פרת עלי עין: ">חנו נטוי על העין הרואה אותו:</text>
      <text title="בנות צעדה עלי שור: ">בנות מצרים היו צועדות על החומה להסתכל ביופיו. ובנות הרבה צעדה, כל אחת ואחת במקום שתוכל לראותו משם. עלי שור. על ראייתו, כמו (במדבר כד יז) אשורנו ולא קרוב. ומדרשי אגדה יש רבים, וזה נוטה לישוב המקרא:</text>
      <text title="פרת: ">תי"ו שבו הוא תקון הלשון, כמו (קהלת ג יח) על דברת בני האדם:</text>
      <text title="שור: ">עלי שור כמו לשור
בשביל לשור. ותרגום של אונקלוס בנות צעדה עלי שור תרין שבטין יפקון מבנוהי וכו'. וכתב בנות על שם בנות מנשה בנות צלפחד שנטלו חלק בשני עברי הירדן. ברי דיסגי יוסף פורת לשון פריה ורביה. ויש מדרשי אגדה המתישבים על הלשון בשעה שבא עשו לקראת יעקב, בכולן קדמו האמהות ללכת לפני בניהם להשתחוות, וברחל כתיב (לעיל לג ז) נגש יוסף ורחל וישתחוו. אמר יוסף רשע הזה עינו רמה, שמא יתן עינו באמי, יצא לפניה ושרבב קומתו לכסותה, והוא שברכו אביו בן פורת, הגדלת עצמך יוסף עלי עין של עשו, לפיכך זכית לגדולה :
בנות צעדה עלי שור
להסתכל בך בצאתך על מצרים. ועוד דרשוהו לענין שלא תשלוט בזרעו עין רעה, ואף כשברך מנשה ואפרים ברכם כדגים שאין עין רעה שולטת בהם:</text>
    </pasuk>
    <pasuk id="23">
      <text title="וימררהו ורבו: ">וימררוהו אחיו, וימררוהו פוטיפר ואשתו לאסרו, לשון (שמות א יד) וימררו את חייהם:</text>
      <text title="ורבו: ">נעשו לו אחיו אנשי ריב. ואין הלשון הזה לשון פעלו, שאם כן היה לו לינקד ורבו, כמו (במדבר כ יג) המה מי מריבה אשר רבו וגו'. ואף אם לשון רביית חצים הוא, כך היה לו להנקד. ואינו אלא לשון פועלו, כמו שמו שמים (ירמיה ב יב), שהוא לשון הושמו, וכן (איוב כד כד) רומו מעט, שהוא לשון הורמו. אלא שלשון הורמו והושמו על ידי אחרים, ולשון שמו, רמו, רבו, מאליהם הוא, משוממים את עצמם, נתרוממו מעצמם, נעשו אנשי ריב. וכן (ישעיה כג ב) דומו יושבי אי, כמו נדמו. וכן תרגם אונקלוס ונקמוהי:</text>
      <text title="בעלי חצים: ">שלשונם כחץ. ותרגומו לשון (במדבר לא לו) ותהי המחצה, אותן שהיו ראוים לחלוק עמו נחלה:</text>
    </pasuk>
    <pasuk id="24">
      <text title="ותשב באיתן קשתו: ">נתישבה בחוזק. קשתו, חזקו:</text>
      <text title="ויפזו זרעי ידיו: ">זו היא נתינת טבעת על ידו, לשון (מלכים א' י יח) זהב מופז, זאת היתה לו מידי הקב"ה שהוא אביר יעקב, ומשם עלה להיות רועה אבן ישראל, עקרן של ישראל לשון (זכריה ד ז) האבן הראשה לשון מלכות. ואונקלוס אף הוא כך תרגמו. ותשב. ותבת בהון נביאותיה, החלומות אשר חלם להם, על דקיים אורייתא בסתרא, תוספת הוא ולא מלשון עברי שבמקרא, ושוי בתוקפא רוחצניה, תרגום של באיתן קשתו, וכך לשון התרגום על העברי ותשב נבואתו, בשביל שאיתנו של הקב"ה היתה לו לקשת ולמבטח. בכן יתרמא דהב על דרעוהי, לכך ויפזו זרעי ידיו, לשון פז:</text>
      <text title="אבן ישראל: ">לשון נוטריקון אב ובן, אבהן ובנין, יעקב ובניו :</text>
    </pasuk>
    <pasuk id="25">
      <text title="מאל אביך: ">היתה לך זאת והוא יעזרך:</text>
      <text title="ואת שדי: ">ועם הקב"ה היה לבך, כשלא שמעת לדברי אדונתך והוא יברכך:</text>
      <text title="ברכות שדים ורחם: ">ברכתא דאבא ודאמא, כלומר יתברכו המולידים והיולדות, שיהיו הזכרים מזריעין טיפה הראויה להריון, והנקבות לא ישכלו את רחם שלהן להפיל עובריהן:</text>
      <text title="שדים: ">כמו (שמות יט יג) ירה יירה, דמתרגמינן אישתדאה ישתדי, אף שדים כאן על שם שהזרע יורה כחץ:</text>
    </pasuk>
    <pasuk id="26">
      <text title="ברכת אביך גברו וגו': ">הברכות שברכני הקב"ה גברו והלכו על הברכות שברך את הורי:</text>
      <text title="עד תאות גבעות עולם: ">לפי שהברכות שלי גברו עד סוף גבולי גבעות עולם, שנתן לי ברכה פרוצה בלי מצרים, מגעת עד ארבע קצות העולם שנאמר (לעיל כח יד) ופרצת ימה וקדמה וגו', מה שלא אמר לאברהם אבינו וליצחק. לאברהם אמר (שם יג יד - טו) שא נא עיניך וראה צפנה וגו', כי את כל הארץ אשר אתה רואה לך אתננה, ולא הראהו אלא ארץ ישראל בלבד, ליצחק אמר (שם כו ג) כי לך ולזרעך אתן את כל הארצות האל והקימותי את השבועה וגו', זהו שאמר ישעיה (ישעיה נח יד) והאכלתיך נחלת יעקב אביך, ולא אמר נחלת אברהם:</text>
      <text title="תאות: ">אשמול"ץ בלע"ז [גבול], כך חברו מנחם בן סרוק:</text>
      <text title="הורי: ">לשון הריון, שהורוני במעי אמי, כמו (איוב ג ג) הורה גבר:</text>
      <text title="עד תאות: ">עד קצות, כמו (במדבר לד י) והתאויתם לכם לגבול קדמה (שם לד ח) תתאו לבוא חמת:</text>
      <text title="תהיין: ">כולם לראש יוסף:</text>
      <text title="נזיר אחיו: ">פרישא דאחוהי, שנבדל מאחיו, כמו (ויקרא כב ב) וינזרו מקדשי בני ישראל, (ישעיה א ד) נזורו אחור. ואונקלוס תרגם תאות גבעת עולם, לשון תאוה וחמדה, וגבעות לשון (שמואל א' ב ח) מצוקי ארץ, שחמדתן אמו והזקיקתו לקבלם:</text>
      <text title="מידי אביר יעקב: ">שנראתה לו דמות דיוקנו של אביו וכו' ואונקלוס תרגם תאות גבעת עולם, לשון תאוה וחמדה, וגבעות לשון (שמואל א' ב ח) מצוקי ארץ, שחמדתן אמו והזקיקתו לקבלם:כדאיתא בסוטה (דף לו ב):</text>
    </pasuk>
    <pasuk id="27">
      <text title="בנימין זאב יטרף: ">זאב הוא אשר יטרף, נבא על שיהיו עתידין להיות חטפנין (שופטים כא כא) וחטפתם לכם איש אשתו, בפלגש בגבעה, ונבא על שאול שיהיה נוצח באויביו סביב, שנאמר (ש"א יד מז) ושאול לכד המלוכה וילחם וגו' במואב ובאדום ובכל אשר יפנה ירשיע:</text>
      <text title="בבקר יאכל עד: ">לשון ביזה ושלל, המתורגם (במדבר לא יב) עדאה. ועוד יש לו דומה בלשון עברית (ישעיה לג כג) אז חולק עד שלל מרבה, ועל שאול הוא אומר שעמד בתחלת פריחתן וזריחתן של ישראל:</text>
      <text title="ולערב יחלק שלל: ">אף משתשקע שמשן של ישראל על ידי נבוכדנצר שיגלם לבבל, יחלק שלל. מרדכי ואסתר שהם מבנימין יחלקו את שלל המן, שנאמר (אסתר ח ז) הנה בית המן נתתי לאסתר. ואונקלוס תרגם על שלל הכהנים בקדשי המקדש:</text>
    </pasuk>
    <pasuk id="28">
      <text title="וזאת אשר דבר להם אביהם ויברך אותם: ">והלא יש מהם שלא ברכם אלא קינטרן. אלא כך פירושו וזאת אשר דבר להם אביהם מה שנאמר בענין. יכול שלא ברך לראובן שמעון ולוי, תלמוד לומר ויברך אותם, כולם במשמע:</text>
      <text title="איש אשר כברכתו: ">ברכה העתידה לבא על כל אחד ואחד:</text>
      <text title="ברך אותם: ">לא היה לו לומר אלא איש אשר כברכתו ברך אותו, מה תלמוד לומר ברך אותם, לפי שנתן ליהודה גבורתו של אריה, ולבנימין חטיפתו של זאב, ולנפתלי קלותו של איל, יכול שלא כללן בכל הברכות, תלמוד לומר ברך אותם:</text>
    </pasuk>
    <pasuk id="29">
      <text title="נאסף אל עמי: ">על שם שמכניסין הנפשות אל מקום גניזתן, שיש אסיפה בלשון עברי שהיא לשון הכנסה, כגון (שופטים יט טו) ואין איש מאסף אותם הביתה, (דברים כב ב) ואספתו אל תוך ביתך, (ויקרא כג לט) באספכם את תבואת הארץ, הכנסתם לבית מפני הגשמים, (שמות כג טז) באספך את מעשיך. וכל אסיפה האמורה במיתה אף היא לשון הכנסה:</text>
      <text title="אל אבותי: ">עם אבותי:  </text>
    </pasuk>
    <pasuk id="33">
      <text title="ויאסף רגליו: ">הכניס רגליו:</text>
      <text title="ויגוע ויאסף: ">ומיתה לא נאמרה בו, ואמרו רבותינו ז"ל יעקב אבינו לא מת:</text>
    </pasuk>
  </chapter>
  <chapter id="50">
    <pasuk id="2">
      <text title="לחנט את אביו: ">ענין מרקחת בשמים הוא:</text>
    </pasuk>
    <pasuk id="3">
      <text title="וימלאו לו: ">השלימו לו ימי חניטתו עד שמלאו לו ארבעים יום:</text>
      <text title="ויבכו אתו מצרים שבעים יום: ">ארבעים לחניטה, ושלשים לבכיה, לפי שבאה להם ברכה לרגלו, שכלה הרעב, והיו מי נילוס מתברכין:</text>
    </pasuk>
    <pasuk id="5">
      <text title="אשר כריתי לי: ">כפשוטו כמו (שמות כא לג) כי יכרה איש. ומדרשו עוד מתיישב על הלשון, כמו אשר קניתי. אמר רבי עקיבא כשהלכתי לכרכי הים היו קורין למכירה כירה, ועוד מדרשו לשון כרי, דגור, שנטל יעקב כל כסף וזהב שהביא מבית לבן ועשה אותו כרי, ואמר לעשו טול זה בשביל חלקך במערה:</text>
    </pasuk>
    <pasuk id="6">
      <text title="כאשר השביעך: ">ואם לא בשביל השבועה לא הייתי מניחך, אבל ירא לומר עבור על השבועה, שלא יאמר אם כן עבור על השבועה שנשבעתי לך שלא אגלה על לשון הקודש שאני מכיר עודף על שבעים לשון ואתה אינך מכיר בו, כדאיתא במסכת סוטה (דף לו ב):  </text>
    </pasuk>
    <pasuk id="10">
      <text title="גרן האטד: ">מוקף אטדין היה. ורבותינו דרשו על שם המאורע שבאו כל מלכי כנען ונשיאי ישמעאל למלחמה, וכיון שראו כתרו של יוסף תלוי בארונו של יעקב, עמדו כולן ותלו בו כתריהם, והקיפוהו כתרים כגורן המוקף סייג של קוצים:</text>
    </pasuk>
    <pasuk id="12">
      <text title="כאשר צום: ">מהו אשר צום:</text>
    </pasuk>
    <pasuk id="13">
      <text title="וישאו אתו בניו: ">ולא בני בניו, שכך צום אל ישאו מטתי, לא איש מצרי, ולא אחד מבניכם שהם מבנות כנען, אלא אתם, וקבע להם מקום, שלשה למזרח וכן לארבע רוחות, וכסדרן למסע מחנה של דגלים נקבעו כאן. לוי לא ישא שהוא עתיד לשאת את הארון, ויוסף לא ישא שהוא מלך, מנשה ואפרים יהיו תחתיהם, וזהו (במדבר ב ב) איש על דגלו באותות, באות שמסר להם אביהם לישא מטתו:</text>
    </pasuk>
    <pasuk id="14">
      <text title="הוא ואחיו וכל העלים אתו: ">בחזרתן כאן הקדים אחיו למצרים העולים אתו, ובהליכתן הקדים מצרים לאחיו, שנאמר (לעיל פסוק ז) ויעלו אתו כל עבדי פרעה וגו' ואחר כך (שם ח) כל בית יוסף ואחיו, אלא לפי שראו הכבוד שעשו מלכי כנען שתלו כתריהם בארונו של יעקב נהגו בהם כבוד:</text>
    </pasuk>
    <pasuk id="15">
      <text title="ויראו אחי יוסף כי מת אביהם: ">מהו ויראו, הכירו במיתתו אצל יוסף, שהיו רגילים לסעוד עמו על שולחנו של יוסף והיה מקרבן בשביל כבוד אביו, ומשמת יעקב לא קרבן:</text>
      <text title="לו ישטמנו: ">שמא ישטמנו. לו מתחלק לענינים הרבה, יש לו משמש בלשון בקשה ולשון הלואי, כגון (לעיל ל לד) לו יהי כדבריך, (שם כג יג) לו שמעני, (יהושע ז ז) ולו הואלנו, (במדבר יד ב) לו מתנו. ויש לו משמש בלשון אם ואולי, כגון (דברים לב כט) לו חכמו, (ישעיה מח יח) לו הקשבת למצותי, (שמואל ב' יח יב) ולו אנכי שוקל על כפי. ויש לו משמש בלשון שמא לו ישטמנו, ואין לו עוד דומה במקרא, והוא לשון אולי, כמו (לעיל כד לט) אולי לא תלך האשה אחרי לשון שמא הוא, ויש אולי לשון בקשה כגון (שמואל ב' טז יב) אולי יראה ה' בעניי, (יהושע יד יב) אולי ישיב ה' אותי, הרי הוא כמו, (לעיל ל לד) לו יהי כדבריך, ויש אולי לשון אם, (לעיל יח כד) אולי יש חמשים צדיקים:</text>
    </pasuk>
    <pasuk id="16">
      <text title="ויצוו אל יוסף: ">כמו (שמות ו יג) ויצום אל בני ישראל, צוה למשה ולאהרן להיות שלוחים אל בני ישראל, אף זה ויצוו אל שלוחם להיות שליח אל יוסף לומר לו כן. ואת מי צוו, את בני בלהה שהיו רגילין אצלו, שנאמר (לעיל לז ב) והוא נער את בני בלהה:</text>
      <text title="אביך צוה: ">שינו בדבר מפני השלום, כי לא צוה יעקב כן שלא נחשד יוסף בעיניו:</text>
    </pasuk>
    <pasuk id="17">
      <text title="שא נא לפשע עבדי אלהי אביך: ">אם אביך מת אלהיו קיים, והם עבדיו:</text>
    </pasuk>
    <pasuk id="18">
      <text title="וילכו גם אחיו: ">מוסף על השליחות:</text>
    </pasuk>
    <pasuk id="19">
      <text title="כי התחת א-להים אני: ">שמא במקומו אני, בתמיה, אם הייתי רוצה להרע לכם, כלום אני יכול, והלא אתם כולכם חשבתם עלי רעה והקב"ה חשבה לטובה, והיאך אני לבדי יכול להרע לכם:</text>
    </pasuk>
    <pasuk id="21">
      <text title="וידבר על לבם: ">דברים המתקבלים על הלב, עד שלא ירדתם לכאן היו מרננים עלי שאני עבד, ועל ידיכם נודע שאני בן חורין, ואם אני הורג אתכם מה הבריות אומרות כת של בחורים ראה ונשתבח בהן, ואמר אחי הם, ולבסוף הרג אותם, יש לך אח שהורג את אחיו. דבר אחר עשרה נרות לא יכלו לכבות נר אחד וכו':</text>
    </pasuk>
    <pasuk id="23">
      <text title="על ברכי יוסף: ">כתרגומו, גדלן בין ברכיו:  </text>
    </pasuk>
  </chapter>
</book>