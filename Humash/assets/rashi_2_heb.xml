<book>
  <chapter id="1">
    <pasuk id="1">
      <text title="ואלה שמות בני ישראל: ">אף על פי שמנאן בחייהן בשמותן, חזר ומנאן במיתתן [אחר מיתתן], להודיע חבתן שנמשלו לכוכבים, שמוציאן ומכניסן במספר ובשמותם, שנאמר (ישעיהו מ כו) המוציא במספר צבאם לכולם בשם יקרא:</text>
    </pasuk>
    <pasuk id="5">
      <text title="ויוסף היה במצרים: ">והלא הוא ובניו היו בכלל שבעים, ומה בא ללמדנו, וכי לא היינו יודעים שהוא היה במצרים, אלא להודיעך צדקתו של יוסף, הוא יוסף הרועה את צאן אביו, הוא יוסף שהיה במצרים ונעשה מלך ועומד בצדקו:</text>
    </pasuk>
    <pasuk id="7">
      <text title="וישרצו: ">שהיו יולדות ששה בכרס אחד:</text>
    </pasuk>
    <pasuk id="8">
      <text title="ויקם מלך חדש: ">רב ושמואל חד אמר חדש ממש. וחד אמר, שנתחדשו גזרותיו:</text>
      <text title="אשר לא ידע: ">עשה עצמו כאלו לא ידע:</text>
    </pasuk>
    <pasuk id="10">
      <text title="הבה נתחכמה לו: ">כל הבה לשון הכנה והזמנה לדבר הוא, כלומר הזמינו עצמכם לכך:</text>
      <text title="נתחכמה לו: ">לעם. נתחכמה מה לעשות לו. ורבותינו דרשו נתחכם למושיען של ישראל לדונם במים, שכבר נשבע שלא יביא מבול לעולם (והם לא הבינו שעל כל העולם אינו מביא, אבל הוא מביא על אומה אחת):</text>
      <text title="ועלה מן הארץ: ">על כרחנו. ורבותינו דרשו כאדם שמקלל עצמו ותולה קללתו באחרים, והרי הוא כאלו כתב ועלינו מן הארץ והם יירשוה:</text>
    </pasuk>
    <pasuk id="11">
      <text title="עליו: ">על העם:</text>
      <text title="מסים: ">לשון מס, שרים שגובין מהם המס. ומהו המס, שיבנו ערי מסכנות לפרעה:</text>
      <text title="למען ענתו בסבלתם: ">של מצרים:</text>
      <text title="ערי מסכנות: ">כתרגומו. וכן (ישעיהו כב טו) לך בא אל הסוכן הזה, גזבר הממונה על האוצרות:</text>
      <text title="את פתם ואת רעמסס: ">שלא היו ראויות מתחלה לכך ועשאום חזקות ובצורות לאוצר:</text>
    </pasuk>
    <pasuk id="12">
      <text title="וכאשר יענו אתו: ">בכל מה שהם נותנין לב לענות, כן לב הקב"ה להרבות ולהפריץ:</text>
      <text title="כן ירבה: ">כן רבה וכן פרץ. ומדרשו רוח הקודש אומרת כן אתם אומרים פן ירבה, ואני אומר כן ירבה:</text>
      <text title="ויקצו: ">קצו בחייהם. ורבותינו דרשו כקוצים היו בעיניהם:</text>
    </pasuk>
    <pasuk id="13">
      <text title="בפרך: ">בעבודה קשה המפרכת את הגוף ומשברתו:</text>
    </pasuk>
    <pasuk id="15">
      <text title="למילדת: ">הוא לשון מולידות, אלא שיש לשון קל ויש לשון כבד, כמו שובר ומשבר, דובר ומדבר, כך מוליד ומילד:</text>
      <text title="שפרה: ">זו יוכבד על שם שמשפרת את הולד:</text>
      <text title="פועה: ">זו מרים שפועה ומדברת והוגה לולד כדרך הנשים המפייסות תינוק הבוכה. פועה לשון צעקה, כמו (ישעיהו מב יד) כיולדה אפעה:</text>
    </pasuk>
    <pasuk id="16">
      <text title="בילדכן: ">כמו בהולידכן:</text>
      <text title="על האבנים: ">מושב האשה היולדת, ובמקום אחר קוראו משבר, וכמוהו (ירמיהו יח ג) עושה מלאכה על האבנים, מושב כלי אומנות יוצר חרס:</text>
      <text title="אם בן הוא וגו': ">לא היה מקפיד אלא על הזכרים, שאמרו לו אצטגניניו שעתיד להוולד בן המושיע אותם:</text>
      <text title="וחיה: ">ותחיה:</text>
    </pasuk>
    <pasuk id="17">
      <text title="ותחיין את הילדים: ">מספקות להם מים ומזון. תרגום הראשון וקיימא והשני וקיימתין, לפי שלשון עברית לנקבות רבות, תיבה זו וכיוצא בה, משמשת לשון פעלו ולשון פעלתן, כגון (שמות ב יט) ותאמרנה איש מצרי, לשון עבר, כמו ויאמרו לזכרים, ותדברנה בפיכם (ירמיהו מד כה) לשון דברתן, כמו ותדברו לזכרים. וכן (יחזקאל יג יט) ותחללנה אותי אל עמי, לשון עבר חללתן, כמו ותחללו לזכרים:</text>
    </pasuk>
    <pasuk id="19">
      <text title="כי חיות הנה: ">בקיאות כמילדות. תרגום מילדות חיתא. ורבותינו דרשו הרי הן משולות לחיות השדה שאינן צריכות מילדות. והיכן משולות לחיות, גור אריה (בראשית מט ט), זאב יטרף (שם כז), בכור שורו (דברים לג יז), אילה שלוחה (בראשית מט כא), ומי שלא נכתב בו הרי הכתוב כללן (בראשית מט כח) ויברך אותם, ועוד כתיב (יחזקאל יט ב) מה אמך לביא:</text>
    </pasuk>
    <pasuk id="20">
      <text title="וייטב: ">הטיב להם. וזה חלוק בתיבה שיסודה שתי אותיות ונתן לה וי"ו יו"ד בראשה, כשהיא באה לדבר בלשון ויפעיל הוא נקוד היו"ד בציר"י שהוא קמ"ץ קטן, כגון וייטב א-להים למילדות, וירב בבת יהודה (איכה ב ה), הרבה תאניה, וכן ויגל השארית (דברי הימים ב' לו כ), דנבוזראדן הגלה את השארית, ויפן זנב אל זנב (שופטים טו ד), הפנה הזנבות זו לזו, כל אלו לשון הפעיל את אחרים. וכשהוא מדבר בלשון ויפעל, הוא נקוד היו"ד בחיר"ק, כגון (ויקרא י כ) וייטב בעיניו, לשון הוטב, וכן וירב העם (פסוק כ), נתרבה העם, ויגל יהודה (מלכים ב' כה כא) הגלה יהודה, ויפן כה וכה (ב יב), פנה לכאן ולכאן. ואל תשיבני וילך, וישב, וירד, ויצא, לפי שאינן מגזרתן של אלו, שהרי היו"ד יסוד בהן, ירד, יצא, ישב, ילך, היו"ד אות שלישית בו:</text>
      <text title="וייטב א-להים למילדת: ">מהו הטובה:</text>
    </pasuk>
    <pasuk id="21">
      <text title="ויעש להם בתים: ">- בתי כהונה ולויה ומלכות שקרויין בתים. (ויבן) [הבתים] את בית ה' ואת בית המלך (מלכים א' ט א) (לקוטי שיחות חלק כ"א, ע' 2 הערה 29). כהונה ולויה מיוכבד, ומלכות ממרים, כדאיתא במסכת סוטה (סוטה יא ב):</text>
    </pasuk>
    <pasuk id="22">
      <text title="לכל עמו: ">אף עליהם גזר. יום שנולד משה אמרו לו אצטגניניו היום נולד מושיען, ואין אנו יודעין אם ממצרים אם מישראל, ורואין אנו שסופו ללקות במים, לפיכך גזר אותו היום אף על המצרים, שנאמר כל הבן הילוד, ולא נאמר הילוד לעברים, והם לא היו יודעים שסופו ללקות על מי מריבה:</text>
    </pasuk>
  </chapter>
  <chapter id="2">
    <pasuk id="1">
      <text title="ויקח את בת לוי: ">פרוש היה ממנה מפני גזירת פרעה (וחזר ולקחה. וזהו וילך, שהלך בעצת בתו שאמרה לו גזרתך קשה משל פרעה, אם פרעה גזר על הזכרים, ואתה ג"כ על הנקבות). והחזירה ועשה בה לקוחין שניים. ואף היא נהפכה להיות נערה. ובת מאה שלושים שנה היתה שנולדה בבואה למצרים בין החומות, ומאתים ועשר שנה נשתהו שם, וכשיצאו היה משה בן שמונים שנה. אם כן כשנתעברה ממנו היתה בת מאה שלושים וקורא אותה בת לוי:</text>
    </pasuk>
    <pasuk id="2">
      <text title="כי טוב הוא: ">כשנולד נתמלא הבית כולו אורה:</text>
    </pasuk>
    <pasuk id="3">
      <text title="ולא יכלה עוד הצפינו: ">שמנו לה המצריים מיום שהחזירה, והיא ילדתו לששה חדשים ויום אחד, שהיולדת לשבעה יולדת למקוטעין, והם בדקו אחריה לסוף תשעה:</text>
      <text title="גמא: ">גמי בלשון משנה ובלעז יונ"ק [גומא]. ודבר רך הוא, ועומד בפני רך ובפני קשה:</text>
      <text title="בחמר ובזפת: ">זפת מבחוץ וטיט מבפנים, כדי שלא יריח אותו צדיק ריח רע של זפת:</text>
      <text title="ותשם בסוף: ">הוא לשון אגם רושי"ל בלעז [סוף], ודומה לו (ישעיה יט ו) קנה וסוף קמלו:</text>
    </pasuk>
    <pasuk id="5">
      <text title="לרחץ על היאר: ">סרס המקרא ופרשהו ותרד בת פרעה על היאור לרחוץ בו:</text>
      <text title="על יד היאר: ">אצל היאור, כמו (שמואל ב יד ל) ראו חלקת יואב על ידי, והוא לשון יד ממש, שיד האדם סמוכה לו. ורבותינו דרשו הולכות לשון מיתה, כמו (בראשית כה לב) הנה אנכי הולך למות, הולכות למות לפי שמיחו בה. והכתוב מסייען, כי למה לנו לכתוב ונערותיה הולכות:</text>
      <text title="את אמתה: ">את שפחתה. ורבותינו דרשו לשון יד. אבל לפי דקדוק לשון הקודש היה לו להנקד אמתה מ"ם דגושה. והם דרשו את אמתה את ידה, שנשתרבבה אמתה אמות הרבה:</text>
    </pasuk>
    <pasuk id="6">
      <text title="ותפתח ותראהו: ">את מי ראתה, את הילד, זהו פשוטו. ומדרשו שראתה עמו שכינה:</text>
      <text title="והנה נער בכה: ">קולו כנער:</text>
    </pasuk>
    <pasuk id="7">
      <text title="מן העברית: ">מלמד שהחזירתו על מצריות הרבה לינק ולא ינק, לפי שהיה עתיד לדבר עם השכינה:</text>
    </pasuk>
    <pasuk id="8">
      <text title="ותלך העלמה: ">הלכה בזריזות ועלמות כעלם:</text>
    </pasuk>
    <pasuk id="9">
      <text title="היליכי: ">נתנבאה ולא ידעה מה נתנבאה הי שליכי:</text>
    </pasuk>
    <pasuk id="10">
      <text title="משיתהו: ">שחילתה והוא לשון הוצאה בלשון ארמי, כמשחל ביניתא מחלבא. ובלשון עברי משיתהו לשון הסירותיו, כמו (יהושע א ח) לא ימוש, לא משו (במדבר יד מד), כך חברו מנחם. ואני אומר שאינו ממחברת מש, וימוש, אלא מגזרת משה ולשון הוצאה הוא, וכן (שמואל ב כב יז) ימשני ממים רבים, שאילו היה ממחברת מש, לא יתכן לומר משיתהו, אלא המישותיהו, כאשר יאמר מן קם הקימותי, ומן שב השיבותי, ומן בא הביאותי, או משתיהו, כמו (זכריה ג ט) ומשתי את עון הארץ, אבל משיתי אינו אלא מגזרת תיבה שפעל שלה מיוסד בה"א בסוף התיבה. כגון משה, בנה, עשה, צוה, פנה, כשיבא לומר בהם פעלתי, תבא היו"ד במקום ה"א, כמו עשיתי, בניתי, פניתי, צויתי:</text>
    </pasuk>
    <pasuk id="11">
      <text title="ויגדל משה: ">והלא כבר כתיב ויגדל הילד (פסוק י) אמר רבי יהודה ברבי אלעאי הראשון לקומה והשני לגדולה, שמינהו פרעה על ביתו:</text>
      <text title="וירא בסבלתם: ">נתן עיניו ולבו להיות מיצר עליהם:</text>
      <text title="איש מצרי: ">נוגש היה, ממונה על שוטרי ישראל והיה מעמידם מקרות הגבר למלאכתם:</text>
      <text title="מכה איש עברי: ">מלקהו ורודהו. ובעלה של שלומית בת דברי היה, ונתן בה עיניו, ובלילה העמידו והוציאו מביתו, והוא חזר ונכנס לבית ובא על אשתו, כסבורה שהוא בעלה, וחזר האיש לביתו והרגיש בדבר, וכשראה אותו מצרי שהרגיש בדבר, היה מכהו ורודהו כל היום:</text>
    </pasuk>
    <pasuk id="12">
      <text title="ויפן כה וכה: ">ראה מה עשה לו בבית ומה עשה לו בשדה. ולפי פשוטו כמשמעו:</text>
      <text title="וירא כי אין איש: ">עתיד לצאת ממנו שיתגייר:</text>
    </pasuk>
    <pasuk id="13">
      <text title="שני אנשים עברים: ">דתן ואבירם הם שהותירו מן המן:</text>
      <text title="נצים: ">מריבים:</text>
      <text title="למה תכה: ">אף על פי שלא הכהו, נקרא רשע בהרמת יד:</text>
      <text title="רעך: ">רשע כמותך:</text>
    </pasuk>
    <pasuk id="14">
      <text title="מי שמך לאיש: ">והרי עודך נער:</text>
      <text title="הלהרגני אתה אמר: ">מכאן אנו למדים שהרגו בשם המפורש:</text>
      <text title="ויירא משה: ">כפשוטו. ומדרשו דאג לו על שראה בישראל רשעים דלטורין, אמר מעתה שמא אינם ראויין להגאל:</text>
      <text title="אכן נודע הדבר: ">כמשמעו. ומדרשו נודע לי הדבר שהייתי תמה עליו, מה חטאו ישראל מכל שבעים אומות להיות נרדים בעבודת פרך, אבל רואה אני שהם ראויים לכך:</text>
    </pasuk>
    <pasuk id="15">
      <text title="וישמע פרעה: ">הם הלשינו עליו:</text>
      <text title="ויבקש להרג את משה: ">מסרו לקוסטינר להרגו, ולא שלטה בו החרב, הוא שאמר משה (יח ד) ויצילני מחרב פרעה:</text>
      <text title="וישב בארץ מדין: ">נתעכב שם, כמו (בראשית לז א) וישב יעקב:</text>
      <text title="וישב על הבאר: ">לשון ישיבה, למד מיעקב שנזדווג לו זווגו על הבאר:</text>
    </pasuk>
    <pasuk id="16">
      <text title="ולכהן מדין: ">רב שבהן ופירש לו מעבודה זרה ונידוהו מאצלם:</text>
      <text title="את הרהטים: ">את בריכות מרוצת המים העשויות בארץ:</text>
    </pasuk>
    <pasuk id="17">
      <text title="ויגרשום: ">מפני הנידוי:</text>
    </pasuk>
    <pasuk id="20">
      <text title="למה זה עזבתן: ">הכיר בו שהוא מזרעו של יעקב, שהמים עולים לקראתו:</text>
      <text title="ויאכל לחם: ">שמא ישא אחת מכם, כמה דאת אמרת (בראשית לט ו) כי אם הלחם אשר הוא אוכל:</text>
    </pasuk>
    <pasuk id="21">
      <text title="ויואל: ">כתרגומו. ודומה לו (שופטים יט ו) הואל נא ולין, ולו הואלנו (יהושע ז ז), הואלתי לדבר (בראשית יח כז), ומדרשו לשון אלה, נשבע לו שלא יזוז ממדין כי אם ברשותו:</text>
    </pasuk>
    <pasuk id="23">
      <text title="ויהי בימים הרבים ההם: ">שהיה משה גר במדין, וימת מלך מצרים והוצרכו ישראל לתשועה. ומשה היה רועה וגו' (ג א) ובאת תשועה על ידו, ולכך נסמכו פרשיות הללו:</text>
      <text title="וימת מלך מצרים: ">נצטרע והיה שוחט תינוקות ישראל ורוחץ בדמם:</text>
    </pasuk>
    <pasuk id="24">
      <text title="נאקתם: ">צעקתם, וכן (איוב כד יב) מעיר מתים ינאקו:</text>
      <text title="את בריתו את אברהם: ">עם אברהם:</text>
    </pasuk>
    <pasuk id="25">
      <text title="וידע א-להים: ">נתן עליהם לב ולא העלים עיניו:</text>
    </pasuk>
  </chapter>
  <chapter id="3">
    <pasuk id="1">
      <text title="אחר המדבר: ">להתרחק מן הגזל שלא ירעו בשדות אחרים:</text>
      <text title="אל הר הא-להים: ">על שם העתיד:</text>
    </pasuk>
    <pasuk id="2">
      <text title="בלבת אש: ">בשלהבת אש לבו של אש, כמו (דברים ד יא) לב השמים, (שמואל ב יח יד) בלב האלה, ואל תתמה על התי"ו, שיש לנו כיוצא בו (יחזקאל טז ל) מה אמולה לבתך:</text>
      <text title="מתוך הסנה: ">ולא אילן אחר, משום עמו אנכי בצרה (תהילים צא טו):</text>
      <text title="אכל: ">נאכל, כמו (דברים כא ג) לא עבד בה, אשר לקח משם (בראשית ג כג):</text>
    </pasuk>
    <pasuk id="3">
      <text title="אסרה נא: ">אסורה מכאן להתקרב שם:</text>
    </pasuk>
    <pasuk id="5">
      <text title="של: ">שלוף והוצא, כמו (דברים יט ה) ונשל הברזל, (דברים כח מ) כי ישל זיתך:</text>
      <text title="אדמת קדש הוא: ">המקום:</text>
    </pasuk>
    <pasuk id="7">
      <text title="כי ידעתי את מכאביו: ">כמו (לעיל ב כה) וידע א-להים, כלומר כי שמתי לב להתבונן ולדעת את מכאוביו ולא העלמתי עיני ולא אאטום את אזני מצעקתם:</text>
    </pasuk>
    <pasuk id="10">
      <text title="ועתה לכה ואשלחך אל פרעה: ">ואם תאמר מה תועיל, והוצא את עמי, יועילו דבריך ותוציאם משם:</text>
    </pasuk>
    <pasuk id="11">
      <text title="מי אנכי: ">מה אני חשוב לדבר עם המלכים:</text>
      <text title="וכי אוציא את בני ישראל: ">ואף אם חשוב אני, מה זכו ישראל שתעשה להם נס ואוציאם ממצרים:</text>
    </pasuk>
    <pasuk id="12">
      <text title="ויאמר כי אהיה עמך: ">השיבו על ראשון ראשון ועל אחרון אחרון, שאמרת מי אנכי כי אלך אל פרעה, לא שלך היא, כי אם משלי, כי אהיה עמך, וזה המראה אשר ראית בסנה לך האות כי אנכי שלחתיך, וכדאי אני להציל כאשר ראית הסנה עושה שליחותי ואיננו אוכל, כך תלך בשליחותי ואינך ניזוק. וששאלת מה זכות יש לישראל שיצאו ממצרים, דבר גדול יש לי על הוצאה זו, שהרי עתידים לקבל התורה על ההר הזה לסוף שלושה חדשים שיצאו ממצרים. דבר אחר כי אהיה עמך וזה שתצליח בשליחותך לך האות על הבטחה אחרת שאני מבטיחך, שכשתוציאם ממצרים תעבדון אותי על ההר הזה, שתקבלו התורה עליו והיא הזכות העומדת לישראל. ודוגמת לשון זה מצינו (ישעיהו לז ל) וזה לך האות אכול השנה ספיח וגו', מפלת סנחריב תהיה לך אות על הבטחה אחרת שארצכם חרבה מפירות ואני אברך הספיחים:</text>
    </pasuk>
    <pasuk id="14">
      <text title="אהיה אשר אהיה: ">אהיה עמם בצרה זו אשר אהיה עמם בשעבוד שאר מלכיות. אמר לפניו רבונו של עולם, מה אני מזכיר להם צרה אחרת דיים בצרה זו. אמר לו יפה אמרת, כה תאמר וגו':</text>
    </pasuk>
    <pasuk id="15">
      <text title="זה שמי לעלם: ">חסר וי"ו, לומר העלימהו, שלא יקרא ככתבו:</text>
      <text title="וזה זכרי: ">למדו היאך נקרא, וכן דוד הוא אומר (תהלים קלה יג) ה' שמך לעולם ה' זכרך לדור ודור:</text>
    </pasuk>
    <pasuk id="16">
      <text title="את זקני ישראל: ">מיוחדים לישיבה. ואם תאמר זקנים סתם, היאך אפשר לו לאסוף זקנים של ששים רבוא:</text>
    </pasuk>
    <pasuk id="18">
      <text title="ושמעו לקלך: ">מאליהם, מכיון שתאמר להם לשון זה ישמעו לקולך, שכבר סימן זה מסור בידם מיעקב ומיוסף שבלשון זה הם נגאלים. יעקב אמר (בראשית נ כב) וא-להים פקוד יפקוד אתכם, יוסף אמר להם (בראשית נ כה) פקוד יפקוד א-להים אתכם:</text>
      <text title="העבריים‎ אלהי: ">(יו"ד יתירה רמז למכות (ברשי ישן</text>
      <text title="נקרה עלינו: ">לשון מקרה וכן (במדבר כג ד) ויקר א-להים, (שם טו) ואנכי אקרה כה, אהא נקרה מאתו הלום:</text>
    </pasuk>
    <pasuk id="19">
      <text title="לא יתן אתכם מלך מצרים להלך: ">אם אין אני מראה לו ידי החזקה, כלומר כל עוד שאין אני מודיעו ידי החזקה לא יתן אתכם להלוך:</text>
      <text title="לא יתן: ">לא ישבוק, כמו (בראשית כ ו) על כן לא נתתיך, (שם לא ז) ולא נתנו א-להים להרע עמדי, וכולן לשון נתינה הם. ויש מפרשים ולא ביד חזקה ולא בשביל שידו חזקה, כי מאז אשלח את ידי והכיתי את מצרים וגו', ומתרגמין אותו ולא מן קדם דחיליה תקיף, משמו של רבי יעקב ברבי מנחם נאמר לי:</text>
    </pasuk>
    <pasuk id="22">
      <text title="ומגרת ביתה: ">מאותה שהיא גרה אתה בבית:</text>
      <text title="ונצלתם: ">כתרגומו ותרוקנון. וכן (שמות יב לו) וינצלו את מצרים, (שמות לג ו) ויתנצלו בני ישראל את עדים, והנו"ן בו יסוד. ומנחם חברו במחברת צד"י עם (בראשית לא ט) ויצל א-להים את מקנה אביכם, (שם טז) אשר הציל א-להים מאבינו. ולא יאמנו דבריו, כי אם לא היתה הנו"ן יסוד והיא נקודה בחיר"ק, לא תהא משמשת בלשון ופעלתם אלא בלשון ונפעלתם, כמו (דברים כח סג) ונסחתם מן האדמה, (ויקרא כו כה) ונתתם ביד אויב, (שם יז) ונגפתם לפני אויביכם, (יחזקאל כב כא) ונתכתם בתוכה, (ירמיהו ז י) ואמרתם נצלנו, לשון נפעלנו. וכל נו"ן שהיא באה בתיבה לפרקים ונופלת ממנה, כנו"ן של נוגף, נושא, נותן, נושך, כשהיא מדברת לשון ופעלתם תנקד בשו"א בחטף, כגון (בראשית מה יט) ונשאתם את אביכם, (במדבר לב כט) ונתתם להם את ארץ הגלעד, (בראשית יז יא) ונמלתם את בשר ערלתכם. לכן אני אומר שזאת הנקודה בחיר"ק מן היסוד היא, ויסוד שם דבר נצול, והוא מן הלשונות הכבדים, כמו דבור, כפור, למוד, כשידבר בלשון ופעלתם ינקד בחיר"ק, כמו (במדבר כ ח) ודברתם אל הסלע, (יחזקאל מה כ) וכפרתם את הבית, (דברים יא יט) ולמדתם אותם את בניכם:</text>
    </pasuk>
  </chapter>
  <chapter id="4">
    <pasuk id="2">
      <text title="מזה בידך: ">לכך נכתב תיבה אחת, לדרוש מזה שבידך אתה חייב ללקות, שחשדת בכשרים. ופשוטו כאדם שאומר לחברו מודה אתה שזו שלפניך אבן היא. אומר לו הן. אמר לו הריני עושה אותה עץ:</text>
    </pasuk>
    <pasuk id="3">
      <text title="ויהי לנחש: ">רמז לו שסיפר לשון הרע על ישראל ותפש אומנותו של נחש:</text>
    </pasuk>
    <pasuk id="4">
      <text title="ויחזק בו: ">לשון אחיזה הוא, והרבה יש במקרא (בראשית יט טז) ויחזיקו האנשים בידו, (דברים כה יא) והחזיקה במבושיו, (שמואל א יז לה) והחזקתי בזקנו. כל לשון חזוק הדבוק לבי"ת, לשון אחיזה הוא:</text>
    </pasuk>
    <pasuk id="6">
      <text title="מצרעת כשלג: ">דרך צרעת להיות לבנה (ויקרא יג ד) אם בהרת לבנה היא. אף באות זה רמז שלשון הרע סיפר באומרו (פסוק א) לא יאמינו לי, לפיכך הלקהו בצרעת, כמו שלקתה מרים על לשון הרע:</text>
    </pasuk>
    <pasuk id="7">
      <text title="ויוצאה מחיקו והנה שבה כבשרו: ">מכאן שמדה טובה ממהרת לבא ממדת פורענות, שהרי בראשונה לא נאמר מחיקו:</text>
    </pasuk>
    <pasuk id="8">
      <text title="והאמינו לקל האת האחרון: ">משתאמר להם בשבילכם לקיתי על שספרתי עליכם לשון הרע יאמינו לך, שכבר למדו בכך שהמזדווגין להרע להם לוקים בנגעים, כגון פרעה ואבימלך בשביל שרה:</text>
    </pasuk>
    <pasuk id="9">
      <text title="ולקחת ממימי היאור: ">רמז להם שבמכה ראשונה נפרע מאלהותם:</text>
      <text title="והיו המים וגו': ">והיו והיו שתי פעמים. נראה בעיני, אלו נאמר והיו המים אשר תקח מן היאור לדם ביבשת, שומע אני שבידו הם נהפכים לדם ואף כשירדו לארץ יהיו בהוייתן, אבל עכשיו מלמדנו שלא יהיו דם עד שיהיו ביבשת:</text>
    </pasuk>
    <pasuk id="10">
      <text title="גם מתמול וגו': ">למדנו שכל שבעה ימים היה הקב"ה מפתה את משה בסנה לילך בשליחותו מתמול שלשום מאז דברך הרי שלשה, ושלשה גמין רבויין הם, הרי ששה, והוא היה עומד ביום השביעי כשאמר לו זאת עוד (להלן פסוק יג) שלח נא ביד תשלח, עד שחרה בו וקבל עליו. וכל זה, שלא היה רוצה ליטול גדולה על אהרן אחיו שהיה גדול הימנו ונביא היה, שנאמר (שמואל א ב כז) הנגלה נגליתי אל בית אביך בהיותם במצרים, הוא אהרן. וכן ביחזקאל (כ ה) ואודע להם בארץ מצרים וגו', (שם ז) ואומר אליהם איש שקוצי עיניו השליכו, ואותה נבואה לאהרן נאמרה:</text>
      <text title="כבד פה: ">בכבידות אני מדבר, ובלשון לעז בלב"א [גמגמן]:</text>
    </pasuk>
    <pasuk id="11">
      <text title="מי שם פה וגו': ">מי למדך לדבר כשהיית נדון לפני פרעה על המצרי:</text>
      <text title="או מי ישום אלם: ">מי עשה פרעה אלם שלא נתאמץ במצות הריגתך, ואת משרתיו חרשים, שלא שמעו בצוותו עליך, ולאספקלטורין ההורגים מי עשאם עורים, שלא ראו כשברחת מן הבימה ונמלטת:</text>
      <text title="הלא אנכי: ">ששמי ה' עשיתי כל זאת:</text>
    </pasuk>
    <pasuk id="13">
      <text title="ביד תשלח: ">ביד מי שאתה רגיל לשלוח, והוא אהרן. דבר אחר ביד אחר שתרצה לשלוח, שאין סופי להכניסם לארץ ולהיות גואלם לעתיד, יש לך שלוחים הרבה:</text>
    </pasuk>
    <pasuk id="14">
      <text title="ויחר אף: ">ר' יהושע בן קרחה אומר כל חרון אף שבתורה נאמר בו רושם, וזה לא נאמר בו רושם, ולא מצינו שבא עונש על ידי אותו חרון. אמר לו רבי יוסי אף בזו נאמר בו רושם, הלא אהרן אחיך הלוי, שהיה עתיד להיות לוי ולא כהן, והכהונה הייתי אומר לצאת ממך, מעתה לא יהיה כן, אלא הוא יהיה כהן ואתה הלוי, שנאמר (דברי הימים א' כג כד) ומשה איש הא-להים בניו יקראו על שבט הלוי:</text>
      <text title="הנה הוא יצא לקראתך: ">כשתלך למצרים:</text>
      <text title="וראך ושמח בלבו: ">לא כשאתה סבור שיהא מקפיד עליך שאתה עולה לגדולה. ומשם זכה אהרן לעדי החשן הנתון על הלב:</text>
    </pasuk>
    <pasuk id="16">
      <text title="ודבר הוא לך: ">בשבילך ידבר אל העם וזה יוכיח על כל לך ולי ולו ולכם ולהם הסמוכים לדבור, שכולם לשון על הם:</text>
      <text title="יהיה לך לפה: ">למליץ, לפי שאתה כבד פה:</text>
      <text title="לא-להים: ">לרב ולשר:</text>
    </pasuk>
    <pasuk id="18">
      <text title="וישב אל יתר חתנו: ">ליטול רשות, שהרי נשבע לו. ושבעה שמות היו לו רעואל, יתר, יתרו, קני, חובב, חבר, פוטיאל:</text>
    </pasuk>
    <pasuk id="19">
      <text title="כי מתו כל האנשים: ">מי הם, דתן ואבירם. חיים היו, אלא שירדו מנכסיהם, והעני חשוב כמת:</text>
    </pasuk>
    <pasuk id="20">
      <text title="על החמר: ">חמור המיוחד, הוא החמור שחבש אברהם לעקידת יצחק והוא שעתיד מלך המשיח להגלות עליו, שנאמר (זכריה ט ט) עני ורוכב על חמור:</text>
      <text title="וישב ארצה מצרים ויקח משה את מטה וגו': ">אין מוקדם ומאוחר מדוקדקים במקרא:</text>
    </pasuk>
    <pasuk id="21">
      <text title="בלכתך לשוב מצרימה וגו': ">דע שעל מנת כן תלך, שתהא גבור בשליחותי לעשות כל מופתי לפני פרעה ולא תירא ממנו:</text>
      <text title="אשר שמתי בידך: ">לא על שלש האותות האמורות למעלה, שהרי לא לפני פרעה צוה לעשותם אלא לפני ישראל, שיאמינו לו, ולא מצינו שעשאם לפניו, אלא מופתים שאני עתיד לשום בידך במצרים, כמו (שמות ז ט) כי ידבר אליכם פרעה וגו'. ואל תתמה על אשר כתיב אשר שמתי, שכן משמעו כשתדבר עמו, כבר שמתים בידך:</text>
    </pasuk>
    <pasuk id="22">
      <text title="ואמרת אל פרעה: ">כשתשמע שלבו חזק וימאן לשלוח אמור לו כן:</text>
      <text title="בני בכרי: ">לשון גדולה, כמו (תהילים פט כח) אף אני בכור אתנהו, זהו פשוטו. ומדרשו כאן חתם הקב"ה על מכירת הבכורה שלקח יעקב מעשו:</text>
    </pasuk>
    <pasuk id="23">
      <text title="ואמר אליך: ">בשליחותו של מקום:</text>
      <text title="שלח את בני וגו' הנה אנכי הרג וגו': ">היא מכה אחרונה ובה התרהו תחלה מפני שהיא קשה, וזה הוא שאמר (איוב לו כב) הן אל ישגיב בכחו, לפיכך מי כמוהו מורה (איוב לו כב). בשר ודם המבקש להנקם מחבירו מעלים את דבריו שלא יבקש הצלה, אבל הקב"ה ישגיב בכחו ואין יכולת להמלט מידו, כי אם בשובו אליו, לפיכך הוא מורהו ומתרה בו לשוב:</text>
    </pasuk>
    <pasuk id="24">
      <text title="ויהי: ">משה בדרך במלון:</text>
      <text title="ויבקש המיתו: ">המלאך למשה, לפי שלא מל את אליעזר בנו, ועל שנתרשל נענש מיתה. תניא אמר רבי יוסי חס ושלום לא נתרשל, אלא אמר אמול ואצא לדרך, סכנה היא לתינוק עד שלשה ימים, אמול ואשהה שלשה ימים, הקב"ה צוני (פסוק י"ט) לך שוב מצרים. ומפני מה נענש, לפי שנתעסק במלון תחלה. במסכת נדרים (דף לא ב). והיה המלאך נעשה כמין נחש ובולעו מראשו ועד ירכיו, וחוזר ובולעו מרגליו ועד אותו מקום, הבינה צפורה שבשביל המילה הוא:</text>
    </pasuk>
    <pasuk id="25">
      <text title="ותגע לרגליו: ">השליכתו לפני רגליו של משה:</text>
      <text title="ותאמר: ">על בנה:</text>
      <text title="כי חתן דמים אתה לי: ">אתה היית גורם להיות החתן שלי נרצח עליך, הורג אישי אתה לי:</text>
    </pasuk>
    <pasuk id="26">
      <text title="וירף: ">המלאך ממנו. אז הבינה שעל המילה בא להורגו:</text>
      <text title="אמרה חתן דמים למולת: ">חתני היה נרצח על דבר המילה:</text>
      <text title="למולת: ">על דבר המולות. שם דבר הוא, והלמ"ד משמשת בלשון על, כמו (שמות יד ג) ואמר פרעה לבני ישראל. ואונקלוס תרגם דמים, על דם המילה:   </text>
    </pasuk>
  </chapter>
  <chapter id="5">
    <pasuk id="1">
      <text title="ואחר באו משה ואהרן וגו': ">אבל הזקנים נשמטו אחד אחד מאחר משה ואהרן, עד שנשמטו כולם קודם שהגיעו לפלטין, לפי שיראו ללכת, ובסיני נפרע להם (כד ב) ונגש משה לבדו והם לא יגשו, החזירם לאחוריהם:</text>
    </pasuk>
    <pasuk id="3">
      <text title="פן יפגענו: ">פן יפגעך היו צריכים לומר, אלא שחלקו כבוד למלכות. פגיעה זו לשון מקרה מות היא:</text>
    </pasuk>
    <pasuk id="4">
      <text title="תפריעו את העם ממעשיו: ">תבדילו ותרחיקו אותם ממלאכתם, ששומעין לכם וסבורים לנוח מן המלאכה. וכן (משלי ד טו) פרעהו אל תעבר בו, רחקהו. וכן (שם א כה) ותפרעו כל עצתי, (שמות לב כה) כי פרוע הוא, נרחק ונתעב:</text>
      <text title="לכו לסבלתיכם: ">לכו למלאכתכם שיש לכם לעשות בבתיכם. אבל מלאכת שעבוד מצרים לא היתה על שבטו של לוי, ותדע לך שהרי משה ואהרן יוצאים ובאים שלא ברשות:</text>
    </pasuk>
    <pasuk id="5">
      <text title="הן רבים עתה עם הארץ: ">שהעבודה מוטלת עליהם ואתם משביתים אותם מסבלותם, הפסד גדול הוא זה:</text>
    </pasuk>
    <pasuk id="6">
      <text title="הנגשים: ">מצריים היו, והשוטרים היו ישראלים, הנוגש ממונה על כמה שוטרים, והשוטר ממונה לרדות בעושי המלאכה:</text>
    </pasuk>
    <pasuk id="7">
      <text title="תבן: ">אשטובל"א [קש] היו גובלין אותו עם הטיט:</text>
      <text title="לבנים: ">טיולי"ש בלעז [רעפים] שעושים מטיט ומייבשין אותן בחמה, ויש ששורפין אותן בכבשן:</text>
      <text title="כתמול שלשם: ">כאשר הייתם עושים עד הנה:</text>
      <text title="וקששו: ">ולקטו:</text>
    </pasuk>
    <pasuk id="8">
      <text title="ואת מתכנת הלבנים: ">סכום חשבון הלבנים שהיה כל אחד עושה ליום כשהיה התבן נתן להם, אותו סכום תשימו עליהם גם עתה, למען תכבד העבודה עליהם:</text>
      <text title="כי נרפים: ">מן העבודה הם, לכך לבם פונה אל הבטלה וצועקים לאמר נלכה וגו':</text>
      <text title="מתכנת: ">ותוכן לבנים (פסוק יט), ולו נתכנו עלילות (שמואל א' ב ג), את הכסף המתוכן (מלכים ב' יב יב), כולם לשון חשבון הם:</text>
      <text title="נרפים: ">המלאכה רפויה בידם ועזובה מהם והם נרפים ממנה, רטריי"ש בלע"ז [אחיזתם רופפת]:</text>
    </pasuk>
    <pasuk id="9">
      <text title="ואל ישעו בדברי שקר: ">ואל יהגו וידברו תמיד בדברי רוח לאמר נלכה נזבחה. ודומה לו (תהילים קיט קיז) ואשעה בחקיך תמיד, (דברים כח לז) למשל ולשנינה, מתרגמינן ולשועין, (בראשית כד סו) ויספר ואשתעי. ואי אפשר לומר ישעו לשון (בראשית ד ד) וישע ה' אל הבל וגו', (שם ה) ואל קין ואל מנחתו לא שעה, ולפרש אל ישעו אל יפנו, שאם כן היה לו לכתוב ואל ישעו אל דברי שקר או לדברי שקר, כי כן גזרת כולם (ישעי' יז ז) ישעה האדם על עושהו, (שם לא א) ולא שעו על קדוש ישראל, (שם יז ח) ולא ישעה אל המזבחות, ולא מצאתי שמוש של בי"ת סמוכה לאחריהם, אבל אחר לשון דבור, במתעסק לדבר בדבר נופל לשון שמוש בי"ת, כגון (יחזקאל לג ל) הנדברים בך, (במדבר יב א) ותדבר מרים ואהרן במשה, (זכריה ד א) המלאך הדובר בי, (דברים יא יט) לדבר בם, (תהילים קיט מו) ואדברה בעדותיך, אף כאן אל ישעו בדברי שקר אל יהיו נדברים בדברי שוא והבאי:</text>
    </pasuk>
    <pasuk id="11">
      <text title="אתם לכו קחו לכם תבן: ">וצריכים אתם לילך בזריזות:</text>
      <text title="כי אין נגרע מעבדתכם דבר: ">מכל סכום לבנים שהייתם עושים ליום בהיות התבן ניתן לכם מזומן מבית המלך:</text>
    </pasuk>
    <pasuk id="12">
      <text title="לקשש קש לתבן: ">לאסוף אסיפה, ללקוט לקט לצורך תבן הטיט:</text>
      <text title="קש לקשש קש לתבן: ">
לשון לקוט. על שם שדבר המתפזר הוא וצריך לקוששו, קרוי קש בשאר מקומות.
</text>
    </pasuk>
    <pasuk id="13">
      <text title="אצים: ">דוחקים:</text>
      <text title="דבר יום ביומו: ">חשבון של כל יום כלו ביומו, כאשר עשיתם בהיות התבן מוכן:</text>
    </pasuk>
    <pasuk id="14">
      <text title="ויכו שטרי בני ישראל: ">השוטרים ישראלים היו וחסים על חבריהם מלדחקם, וכשהיו משלימים הלבנים לנוגשים שהם מצריים, והיה חסר מן הסכום, היו מלקין אותם על שלא דחקו את עושי המלאכה, לפיכך זכו אותם שוטרים להיות סנהדרין, ונאצל מן הרוח אשר על משה, והושם עליהם, שנאמר (במדבר יא טז) אספה לי שבעים איש מזקני ישראל אשר ידעת, מאותן שידעת הטובה שעשו במצרים, כי הם זקני העם ושוטריו:</text>
      <text title="ויכו שטרי בני ישראל: ">אשר שמו נוגשי פרעה אותם לשוטרים עליהם לאמר מדוע וגו'. למה ויכו, שהיו אומרים להם מדוע לא כליתם גם תמול גם היום חק הקצוב עליכם ללבון כתמול השלישי שהוא יום שלפני אתמול, והוא היה בהיות התבן נתן להם:</text>
      <text title="ויכו: ">לשון ויופעלו, הוכו מיד אחרים, הנוגשים הכום:</text>
    </pasuk>
    <pasuk id="16">
      <text title="ולבנים אמרים לנו עשו: ">כמנין הראשון:</text>
      <text title="וחטאת עמך: ">אלו היה נקוד פת"ח הייתי אומר שהוא דבוק, ודבר זה חטאת עמך הוא, עכשיו שהוא קמ"ץ, שם דבר הוא. וכך פירושו ודבר זה מביא חטאת על עמך, כאלו כתוב וחטאת לעמך, כמו (רות א יט) כבאנה בית לחם, שהוא כמו לבית לחם וכן הרבה:</text>
    </pasuk>
    <pasuk id="18">
      <text title="ותכן לבנים: ">חשבון הלבנים, וכן (מלכים ב יב יב) את הכסף המתוכן, המנוי, כמו שאמר בענין (שם יא) ויצורו וימנו את הכסף:</text>
    </pasuk>
    <pasuk id="19">
      <text title="ויראו שטרי בני ישראל: ">את חבריהם הנרדים על ידם:</text>
      <text title="ברע: ">ראו אותם ברעה וצרה המוצאת אותם בהכבידם העבודה עליהם לאמר לא תגרעו וגו':</text>
    </pasuk>
    <pasuk id="20">
      <text title="ויפגעו: ">אנשים מישראל את משה ואת אהרן וגו'. ורבותינו דרשו כל נצים ונצבים דתן ואבירם היו, שנאמר בהם יצאו נצבים:</text>
    </pasuk>
    <pasuk id="22">
      <text title="למה הרעתה לעם הזה: ">ואם תאמר מה איכפת לך, קובל אני על ששלחתני:</text>
    </pasuk>
    <pasuk id="23">
      <text title="הרע: ">לשון הפעיל הוא, הרבה רעה עליהם. ותרגומו אבאיש:</text>
    </pasuk>
  </chapter>
  <chapter id="6">
    <pasuk id="1">
      <text title="עתה תראה וגו': ">הרהרת על מדותי, לא כאברהם שאמרתי לו (בראשית כא יב) כי ביצחק יקרא לך זרע, ואחר כך אמרתי לו (שם כב ב) העלהו לעולה, ולא הרהר אחרי, לפיכך עתה תראה. העשוי לפרעה תראה, ולא העשוי למלכי שבעה אומות, כשאביאם לארץ:</text>
      <text title="כי ביד חזקה ישלחם: ">מפני ידי החזקה שתחזק עליו ישלחם:</text>
      <text title="וביד חזקה יגרשם מארצו: ">על כרחם של ישראל יגרשם, ולא יספיקו לעשות להם צידה. וכן הוא אומר (שמות יב לג) ותחזק מצרים על העם למהר לשלחם וגו':</text>
    </pasuk>
    <pasuk id="2">
      <text title="וידבר א-להים אל משה: ">דבר אתו משפט על שהקשה לדבר ולומר (לעיל ה כב) למה הרעותה לעם הזה:</text>
      <text title="ויאמר אליו אני ה': ">נאמן לשלם שכר טוב למתהלכים לפני. ולא לחנם שלחתיך כי אם לקיים דברי שדברתי לאבות הראשונים. ובלשון הזה מצינו שהוא נדרש בכמה מקומות אני ה' נאמן ליפרע, כשהוא אמור אצל עונש, כגון (ויקרא יט יב) וחללת את שם אלהיך אני ה', וכשהוא אמור אצל קיום מצות, כגון (ויקרא כב לא) ושמרתם מצותי ועשיתם אותם אני ה', נאמן ליתן שכר:</text>
    </pasuk>
    <pasuk id="3">
      <text title="וארא: ">אל האבות:</text>
      <text title="באל שדי: ">הבטחתים הבטחות ובכולן אמרתי להם אני אל שדי:</text>
      <text title="ושמי ה' לא נודעתי להם: ">לא הודעתי אין כתיב כאן אלא לא נודעתי לא נכרתי להם במדת אמתות שלי שעליה נקרא שמי ה' נאמן לאמת דברי, שהרי הבטחתים ולא קיימתי:</text>
    </pasuk>
    <pasuk id="4">
      <text title="וגם הקמתי את בריתי וגו': ">וגם כשנראיתי להם באל שדי הצבתי והעמדתי בריתי ביני וביניהם:</text>
      <text title="לתת להם את ארץ כנען: ">לאברהם בפרשת מילה נאמר (בראשית יז א) אני אל שדי וגו', (בראשית יז ח) ונתתי לך ולזרעך אחריך את ארץ מגוריך, ליצחק (בראשית כו ג) כי לך ולזרעך אתן את כל הארצות האל והקימותי את השבועה אשר נשבעתי לאברהם, ואותה שבועה שנשבעתי לאברהם באל שדי, אמרתי ליעקב (בראשית לה יא - יב) אני אל שדי פרה ורבה וגו' ואת הארץ אשר וגו', הרי שנדרתי להם ולא קיימתי:</text>
    </pasuk>
    <pasuk id="5">
      <text title="וגם אני: ">כמו שהצבתי והעמדתי הברית יש עלי לקיים, לפיכך שמעתי את נאקת בני ישראל הנואקים:</text>
      <text title="אשר מצרים מעבדים אתם ואזכר: ">אותו הברית. כי בברית בין הבתרים אמרתי לו (בראשית טו יד) וגם את הגוי אשר יעבודו דן אנכי:</text>
    </pasuk>
    <pasuk id="6">
      <text title="לכן: ">על פי אותה השבועה:</text>
      <text title="אמר לבני ישראל אני ה': ">הנאמן בהבטחתי:</text>
      <text title="והוצאתי אתכם: ">כי כן הבטחתיו (שם שם) ואחרי כן יצאו ברכוש גדול:</text>
      <text title="סבלת מצרים: ">טורח משא מצרים:</text>
    </pasuk>
    <pasuk id="8">
      <text title="נשאתי את ידי: ">הרימותיה להשבע בכסאי:</text>
    </pasuk>
    <pasuk id="9">
      <text title="ולא שמעו אל משה: ">לא קבלו תנחומין:</text>
      <text title="מקצר רוח: ">כל מי שהוא מיצר, רוחו ונשימתו קצרה ואינו יכול להאריך בנשימתו. קרוב לענין זה שמעתי פרשה זו מרבי ברוך ברבי אליעזר, והביא לי ראיה ממקרא זה (ירמיהו טז כא) (כי) בפעם הזאת אודיעם את ידי ואת גבורתי וידעו כי שמי ה', למדנו כשהקב"ה מאמן את דבריו אפילו לפורענות מודיע ששמו ה', וכל שכן האמנה לטובה. ורבותינו דרשוהו לענין של מעלה, שאמר משה (לעיל ה כב) למה הרעותה, אמר לו הקב"ה חבל על דאבדין ולא משתכחין. יש לי להתאונן על מיתת האבות, הרבה פעמים נגליתי אליהם באל שדי ולא אמרו לי מה שמך, ואתה אמרת (לעיל ג יג) מה שמו מה אומר אליהם:</text>
      <text title="וגם הקמתי וגו': ">וכשבקש אברהם לקבור את שרה לא מצא קבר עד שקנה בדמים מרובים, וכן ביצחק ערערו עליו על הבארות אשר חפר, וכן ביעקב (בראשית לג יט) ויקן את חלקת השדה, לנטות אהלו, ולא הרהרו אחר מדותי, ואתה אמרת (ה כב) למה הרעותה. ואין המדרש מתיישב אחר המקרא מפני כמה דברים אחת, שלא נאמר, ושמי ה' לא שאלו לי. ואם תאמר לא הודיעם שכך שמו, הרי תחלה כשנגלה לאברהם בין הבתרים נאמר (בראשית טו ז) אני ה' אשר הוצאתיך מאור כשדים. ועוד, היאך הסמיכה נמשכת בדברים שהוא סומך לכאן (פסוק ה) וגם אני שמעתי וגו' (פסוק ו) לכן אמור לבני ישראל. לכך אני אומר יתיישב המקרא על פשוטו דבר דבור על אופניו, והדרשה תדרש, שנאמר (ירמיה כג כט) הלא כה דברי כאש נאם ה' וכפטיש יפוצץ סלע, מתחלק לכמה ניצוצות:</text>
    </pasuk>
    <pasuk id="12">
      <text title="ערל שפתים: ">אטום שפתים. וכן כל לשון ערלה אני אומר שהוא אטום (ירמיה ו י) ערלה אזנם, אטומה משמוע, (ירמיה ט כה) ערלי לב, אטומים מהבין, (חבקוק ב טז) שתה גם אתה והערל, והאטם משכרות כוס הקללה. ערלת בשר, שהגיד אטום ומכוסה בה. (ויקרא יט כג) וערלתם ערלתו, עשו לו אוטם וכיסוי איסור, שיבדיל בפני אכילתו, (שם) שלש שנים יהיה לכם ערלים, אטום ומכוסה ומובדל מלאכלו:</text>
      <text title="ואיך ישמעני פרעה: ">זה אחד מעשרה קל וחומר שבתורה:</text>
    </pasuk>
    <pasuk id="13">
      <text title="וידבר ה' אל משה ואל אהרן: ">לפי שאמר משה (פסוק יב) ואני ערל שפתים, צירף לו הקב"ה את אהרן להיות לו לפה ולמליץ:</text>
      <text title="ויצום אל בני ישראל: ">צום עליהם להנהיגם בנחת ולסבול אותם:</text>
      <text title="ואל פרעה מלך מצרים: ">צום עליו לחלוק לו כבוד בדבריהם, זהו מדרשו. ופשוטו צום על דבר ישראל ועל שליחותו אל פרעה. ודבר הצווי מהו, מפורש בפרשה שניה לאחר סדר היחס, אלא מתוך שהזכיר משה ואהרן הפסיק הענין באלה ראשי בית אבותם (פסוק יד) ללמדנו היאך נולדו משה ואהרן ובמי נתיחסו:</text>
    </pasuk>
    <pasuk id="14">
      <text title="אלה ראשי בית אבתם: ">מתוך שהוזקק ליחס שבטו של לוי עד משה ואהרן, בשביל משה ואהרן התחיל ליחסם דרך תולדותם מראובן. [ובפסיקתא רבתי ראיתי לפי שקנטרם יעקב אביהם לשלשה שבטים הללו בשעת מותו, חזר הכתוב ויחסם כאן לבדם לומר שחשובים הם]:</text>
    </pasuk>
    <pasuk id="16">
      <text title="ושני חיי לוי וגו': ">למה נמנו שנותיו של לוי, להודיע כמה ימי השעבוד, שכל זמן שאחד מן השבטים קיים לא היה שעבוד, שנאמר (שמות א ו) וימת יוסף וכל אחיו, ואחר כך (שם ח) ויקם מלך חדש, ולוי האריך ימים על כולם:</text>
    </pasuk>
    <pasuk id="18">
      <text title="ושני חיי קהת ושני חיי עמרם וגו': ">מחשבון זה אנו למדים על מושב בני ישראל ארבע מאות שנה שאמר הכתוב, שלא בארץ מצרים לבדה היו, אלא מיום שנולד יצחק, שהרי קהת מיורדי מצרים היה, חשוב כל שנותיו ושנות עמרם ושמונים של משה לא תמצאם ארבע מאות שנה, והרבה שנים נבלעים לבנים בשני האבות:</text>
    </pasuk>
    <pasuk id="20">
      <text title="יוכבד דדתו: ">אחת אבוהי בת לוי אחות קהת:</text>
    </pasuk>
    <pasuk id="23">
      <text title="אחות נחשון: ">מכאן למדנו הנושא אשה צריך לבדוק באחיה:</text>
    </pasuk>
    <pasuk id="25">
      <text title="מבנות פוטיאל: ">מזרע יתרו שפטם עגלים לעבודה זרה. ומזרע יוסף שפטפט ביצרו:</text>
    </pasuk>
    <pasuk id="26">
      <text title="הוא אהרן ומשה: ">אלו שהוזכרו למעלה, שילדה יוכבד לעמרם, הוא אהרן ומשה. יש מקומות שמקדים אהרן למשה ויש מקומות שמקדים משה לאהרן, לומר לך ששקולין כאחד:</text>
      <text title="על צבאתם: ">בצבאותם, כל צבאם לשבטיהם. יש על שאינו אלא במקום אות אחת (בראשית כז מ) ועל חרבך תחיה, כמו בחרבך, (יחזקאל לג כו) עמדתם על חרבכם, כמו בחרבכם:</text>
    </pasuk>
    <pasuk id="27">
      <text title="הם המדברים וגו': ">הם שנצטוו הם שקיימו:</text>
      <text title="הוא משה ואהרן: ">הם בשליחותם ובצדקתם מתחלה ועד סוף:</text>
    </pasuk>
    <pasuk id="28">
      <text title="ויהי ביום דבר וגו': ">מחובר למקרא שלאחריו:</text>
    </pasuk>
    <pasuk id="29">
      <text title="וידבר ה': ">הוא הדבור עצמו האמור למעלה (פסוק יא) בא דבר אל פרעה מלך מצרים, אלא מתוך שהפסיק הענין כדי ליחסם, חזר הענין עליו להתחיל בו:</text>
      <text title="אני ה': ">כדאי אני לשלחך ולקיים דברי שליחותי:</text>
    </pasuk>
    <pasuk id="30">
      <text title="ויאמר משה לפני ה': ">היא האמירה שאמר למעלה (פסוק יב) הן בני ישראל לא שמעו אלי, ושנה הכתוב כאן כיון שהפסיק הענין, וכך היא השיטה כאדם האומר נחזור על הראשונות:</text>
    </pasuk>
  </chapter>
  <chapter id="7">
    <pasuk id="1">
      <text title="נתתיך א-להים לפרעה: ">שופט ורודה לרדותו במכות ויסורין:</text>
      <text title="יהיה נביאך: ">כתרגומו מתורגמנך, וכן כל לשון נבואה אדם המכריז ומשמיע לעם דברי תוכחות, והוא מגזרת (ישעיה נז יט) ניב שפתים, (משלי י לא) ינוב חכמה, ויכל מהתנבות דשמואל (א' י יג). ובלעז קוראין לו פרקייר"א [מליץ ומטיף]:</text>
    </pasuk>
    <pasuk id="2">
      <text title="אתה תדבר: ">פעם אחת כל שליחות ושליחות כפי ששמעתו מפי, ואהרן אחיך ימליצנו ויטעימנו באזני פרעה:</text>
    </pasuk>
    <pasuk id="3">
      <text title="ואני אקשה: ">מאחר שהרשיע והתריס כנגדי, וגלוי לפני שאין נחת רוח באומות עובדי עבודה זרה לתת לב שלם לשוב, טוב לי שיתקשה לבו למען הרבות בו אותותי ותכירו אתם את גבורותי. וכן מדתו של הקב"ה מביא פורענות על האומות עובדי עבודה זרה כדי שישמעו ישראל וייראו, שנאמר (צפניה ג ו) הכרתי גוים נשמו פנותם וגו', (שם ז) אמרתי אך תיראי אותי תקחי מוסר, ואף על פי כן בחמש מכות הראשונות לא נאמר ויחזק ה' את לב פרעה, אלא ויחזק לב פרעה:</text>
    </pasuk>
    <pasuk id="5">
      <text title="את ידי: ">יד ממש להכות בהם:</text>
    </pasuk>
    <pasuk id="9">
      <text title="מופת: ">אות להודיע שיש צרוך במי ששולח אתכם:</text>
      <text title="לתנין: ">נחש:</text>
    </pasuk>
    <pasuk id="11">
      <text title="בלהטיהם: ">בלחשיהון ואין לו דמיון במקרא, ויש לדמות לו (בראשית ג כב) להט החרב המתהפכת, דומה שהיא מתהפכת על ידי לחש:</text>
    </pasuk>
    <pasuk id="12">
      <text title="ויבלע מטה אהרן: ">מאחר שחזר ונעשה מטה בלע את כולן:</text>
    </pasuk>
    <pasuk id="14">
      <text title="כבד: ">תרגומו יקיר, ולא אתיקר, מפני שהוא שם דבר, כמו (שמות יח יח) כי כבד ממך הדבר:</text>
    </pasuk>
    <pasuk id="15">
      <text title="הנה יצא המימה: ">לנקביו, שהיה עושה עצמו אלוה ואומר שאינו צריך לנקביו ומשכים ויוצא לנילוס ועושה שם צרכיו:</text>
    </pasuk>
    <pasuk id="16">
      <text title="עד כה: ">עד הנה ומדרשו עד שתשמע ממני מכת בכורות, שאפתח בה בכה (יא ד) כה אמר ה' כחצות הלילה:</text>
    </pasuk>
    <pasuk id="17">
      <text title="ונהפכו לדם: ">לפי שאין גשמים יורדים במצרים, ונילוס עולה ומשקה את הארץ, ומצרים עובדים לנילוס, לפיכך הלקה את יראתם ואחר כך הלקה אותם:</text>
    </pasuk>
    <pasuk id="18">
      <text title="ונלאו מצרים: ">לבקש רפואה למי היאור שיהיו ראוין לשתות:</text>
    </pasuk>
    <pasuk id="19">
      <text title="אמר אל אהרן: ">לפי שהגין היאור על משה כשנשלך לתוכו, לפיכך לא לקה על ידו לא בדם ולא בצפרדעים, ולקה על ידי אהרן:</text>
      <text title="נהרתם: ">הם נהרות המושכים כעין נהרות שלנו:</text>
      <text title="יאריהם: ">הם בריכות ונגרים העשויות בידי אדם משפת הנהר לשדות, ונילוס מימיו מתברכים ועולה דרך היאורים ומשקה השדות:</text>
      <text title="אגמיהם: ">קבוצת מים שאינן נובעין ואינן מושכין, אלא עומדין במקום אחד, וקורין לו אישטנ"ק [אגם]:</text>
      <text title="בכל ארץ מצרים: ">אף במרחצאות ובאמבטאות שבבתים:</text>
      <text title="ובעצים ובאבנים: ">מים שבכלי עץ ובכלי אבן:</text>
    </pasuk>
    <pasuk id="22">
      <text title="בלטיהם: ">לחש שאומרין אותו בלט ובחשאי. ורבותינו אמרו בלטיהם מעשה שדים, בלהטיהם מעשה כשפים:</text>
      <text title="ויחזק לב פרעה: ">לומר על ידי מכשפות אתם עושים כן, תבן אתם מכניסין לעפריים, עיר שכולה תבן, אף אתם מביאין מכשפות למצרים שכולה כשפים:</text>
    </pasuk>
    <pasuk id="23">
      <text title="גם לזאת: ">למופת המטה, שנהפך לתנין ולא לזה של דם:</text>
    </pasuk>
    <pasuk id="25">
      <text title="וימלא: ">מנין שבעת ימים, שלא שב היאור לקדמותו, שהיתה המכה משמשת רביע חדש ושלשה חלקים היה מעיד ומתרה בהם:</text>
    </pasuk>
    <pasuk id="27">
      <text title="ואם מאן אתה: ">ואם סרבן אתה. מאן כמו ממאן, מסרב, אלא כינה האדם על שם המפעל, כמו (איוב טז יב) שלו, (ירמיהו מח יא) ושקט, (מלכים א' כ מג) סר וזעף:</text>
      <text title="נגף את כל גבולך: ">מכה, וכן כל לשון מגפה אינו לשון מיתה אלא לשון מכה, וכן (שמות כא כב) ונגפו אשה הרה, אינו לשון מיתה. וכן (ירמיהו יג טז) ובטרם יתנגפו רגליכם, (תהילים צא יב) פן תגוף באבן רגליך, (ישעיהו ח יד) ולאבן נגף:</text>
    </pasuk>
    <pasuk id="28">
      <text title="ועלו: ">מן היאור:</text>
      <text title="בביתך: ">ואחר כך בבתי עבדיך. הוא התחיל בעצה תחלה (שמות א ט) ויאמר אל עמו, וממנו התחילה הפורענות:</text>
    </pasuk>
    <pasuk id="29">
      <text title="ובכה ובעמך: ">בתוך מעיהם נכנסין ומקרקרין:</text>
    </pasuk>
  </chapter>
  <chapter id="8">
    <pasuk id="2">
      <text title="ותעל הצפרדע: ">צפרדע אחת היתה והיו מכין אותה והיא מתזת נחילים נחילים זהו מדרשו. ופשוטו יש לומר שרוץ הצפרדעים קורא לשון יחידות. וכן (להלן יד) ותהי הכנם, הרחישה דוילייר"א בלעז [רחישת כנים] ואף ותעל הצפרדע גרינוילייר"א בלעז [רחישת צפרדעים]:</text>
    </pasuk>
    <pasuk id="5">
      <text title="התפאר עלי: ">כמו (ישעיהו י טו) היתפאר הגרזן על החוצב בו, משתבח לומר אני גדול ממך ונט"ר בלעז [להתפאר]. וכן התפאר עלי, השתבח להתחכם ולשאול דבר גדול ולומר שלא אוכל לעשותו:</text>
      <text title="למתי אעתיר לך: ">את אשר אעתיר לך היום על הכרתת הצפרדעים, למתי תרצה שיכרתו, ותראה אם אשלים דברי למועד שתקבע לי. אלו נאמר מתי אעתיר, היה משמע מתי אתפלל, עכשיו שנאמר למתי משמע אני היום אתפלל עליך שיכרתו הצפרדעים לזמן שתקבע עלי, אמור לאיזה יום תרצה שיכרתו. אעתיר, העתירו, והעתרתי, ולא נאמר אעתר עתרו ועתרתי, מפני שכל לשון עתר הרבות פלל הוא, וכאשר יאמר הרבו, ארבה, והרביתי לשון מפעיל, כך יאמר, אעתיר, העתירו, והעתרתי דברים, ואב לכולם העתרתם עלי דבריכם (יחזקאל לה יג), הרביתם:</text>
    </pasuk>
    <pasuk id="6">
      <text title="ויאמר למחר: ">התפלל היום שיכרתו למחר:</text>
    </pasuk>
    <pasuk id="8">
      <text title="ויצא ויצעק: ">מיד שיכרתו למחר:</text>
    </pasuk>
    <pasuk id="10">
      <text title="חמרם חמרם: ">צבורים צבורים כתרגומו דגורין גלין:</text>
    </pasuk>
    <pasuk id="11">
      <text title="והכבד את לבו: ">לשון פעול הוא, כמו (בראשית יב ט) הלוך ונסוע, וכן (מלכים ב' ג כד) והכות את מואב, (שמואל א' כב יג) ושאול לו בא-להים, (מלכים א' כ לז) הכה ופצוע:</text>
      <text title="כאשר דבר ה': ">והיכן דבר (שמות ז ד) ולא ישמע אליכם פרעה:</text>
    </pasuk>
    <pasuk id="12">
      <text title="אמר אל אהרן: ">לא היה העפר כדאי ללקות על ידי משה לפי שהגין עליו כשהרג את המצרי ויטמנהו בחול ולקה על ידי אהרן:</text>
    </pasuk>
    <pasuk id="13">
      <text title="ותהי הכנם: ">הרחישה דולייר"א בלעז [רחישת כינים]:</text>
    </pasuk>
    <pasuk id="14">
      <text title="להוציא את הכנים: ">לבראותם ממקום אחר:</text>
      <text title="ולא יכלו: ">שאין השד שולט על בריה פחותה מכשעורה:</text>
    </pasuk>
    <pasuk id="15">
      <text title="אצבע א-להים הוא: ">מכה זו אינה על ידי כשפים, מאת המקום :</text>
      <text title="כאשר דבר ה': ">. (ולא ישמע אליכם פרעה (ז ד </text>
    </pasuk>
    <pasuk id="17">
      <text title="משליח בך: ">מגרה בך, וכן (דברים לב כד) ושן בהמות אשלח בם, לשון שסוי אינציטי"ר בלעז [לשסות]:</text>
      <text title="את הערב: ">כל מיני חיות רעות ונחשים ועקרבים בערבוביא והיו משחיתים בהם. ויש טעם בדבר באגדה בכל מכה ומכה למה זו ולמה זו. בטכסיסי מלחמות מלכים בא עליהם, כסדר מלכות כשצרה על עיר, בתחלה מקלקל מעיינותיה, ואחר כך תוקעין עליהם ומריעין בשופרות ליראם ולבהלם, וכן הצפרדעים מקרקרים והומים וכו'. כדאיתא במדרש רבי תנחומא:</text>
    </pasuk>
    <pasuk id="18">
      <text title="והפליתי: ">והפרשתי, וכן (שמות ט ד) והפלה ה', וכן (דברים ל יא) לא נפלאת היא ממך. לא מובדלת ומופרשת היא ממך:</text>
      <text title="למען תדע כי אני ה' בקרב הארץ: ">אף על פי ששכינתי בשמים גזרתי מתקיימת בתחתונים:</text>
    </pasuk>
    <pasuk id="19">
      <text title="ושמתי פדת: ">שיבדיל בין עמי ובין עמך:</text>
    </pasuk>
    <pasuk id="20">
      <text title="תשחת הארץ: ">נשחתה הארץ אתחבלת ארעא:</text>
    </pasuk>
    <pasuk id="21">
      <text title="זבחו לאלהיכם בארץ: ">במקומכם, ולא תלכו במדבר:</text>
    </pasuk>
    <pasuk id="22">
      <text title="תועבת מצרים: ">יראת מצרים, כמו (מלכים ב' כג יג) ולמלכום תועבת בני עמון, ואצל ישראל קורא אותה תועבה. ועוד יש לומר בלשון אחר תועבת מצרים, דבר שנאוי הוא למצרים זביחה שאנו זובחים, שהרי יראתם אנו זובחים:</text>
      <text title="ולא יסקלנו: ">בתמיה:</text>
    </pasuk>
    <pasuk id="25">
      <text title="התל: ">כמו להתל:</text>
    </pasuk>
    <pasuk id="26">
      <text title="ויעתר אל ה': ">נתאמץ בתפלה, וכן אם בא לומר, ויעתיר היה יכול לומר ומשמע וירבה בתפלה, וכשהוא אומר בלשון ויפעל משמע וירבה להתפלל:</text>
    </pasuk>
    <pasuk id="27">
      <text title="ויסר הערב: ">ולא מתו כמו שמתו הצפרדעים, שאם מתו היה להם הנאה בעורות:</text>
    </pasuk>
    <pasuk id="28">
      <text title="גם בפעם הזאת: ">אף על פי שאמר (פסוק כד) אנכי אשלח אתכם, לא קיים הבטחתו:</text>
    </pasuk>
  </chapter>
  <chapter id="9">
    <pasuk id="2">
      <text title="מחזיק בם: ">אוחז בם, כמו (דברים כה יא) והחזיקה במבושיו:</text>
    </pasuk>
    <pasuk id="3">
      <text title="הנה יד ה' הויה: ">לשון הוה, כי כן יאמר בלשון נקבה על שעבר היתה ועל העתיד תהיה ועל העומד הויה, כמו עושה, רוצה, רועה:</text>
    </pasuk>
    <pasuk id="4">
      <text title="והפלה: ">והבדיל:</text>
    </pasuk>
    <pasuk id="8">
      <text title="מלא חפניכם: ">ילויני"ש בלעז [גלונים]:</text>
      <text title="פיח כבשן: ">דבר הנפח מן הגחלים עמומים הנשרפים בכבשן, ובלעז אולבי"ש [אפר]. פיח לשון הפחה, שהרוח מפיחן ומפריחן:</text>
      <text title="וזרקו משה: ">כל דבר הנזרק בכח אינו נזרק אלא ביד אחת. הרי נסים הרבה, אחד שהחזיק קומצו של משה מלא חפנים שלו ושל אהרן. ואחד שהלך האבק על כל ארץ מצרים:</text>
    </pasuk>
    <pasuk id="9">
      <text title="לשחין פרח אבעבעת: ">כתרגומו לשחין סגי אבעבועין, שעל ידו צומחין בהן בועות:</text>
      <text title="שחין: ">לשון חמימות. והרבה יש בלשון משנה (יומא נג ב) שנה שחונה:</text>
    </pasuk>
    <pasuk id="10">
      <text title="באדם ובבהמה: ">ואם תאמר מאין היו להם הבהמות והלא כבר נאמר (פסוק ו) וימת כל מקנה מצרים, אלא לא נגזרה גזרה אלא על אותן שבשדות בלבד, שנאמר (פסוק ג) במקנך אשר בשדה והירא את דבר ה' הניס את מקנהו אל הבתים. וכן שנויה במכילתא אצל (יד ז) ויקח שש מאות רכב בחור:</text>
    </pasuk>
    <pasuk id="14">
      <text title="את כל מגפתי: ">למדנו מכאן שמכת בכורות שקולה כנגד כל המכות:</text>
    </pasuk>
    <pasuk id="15">
      <text title="כי עתה שלחתי את ידי וגו': ">כי אלו רציתי כשהיתה ידי במקנך שהכיתים בדבר שלחתיה והכיתי אותך ואת עמך עם הבהמות ותכחד מן הארץ, אבל בעבור זאת העמדתיך וגו':</text>
    </pasuk>
    <pasuk id="17">
      <text title="עודך מסתולל בעמי: ">כתרגומו כבישת ביה בעמי, והוא מגזרת (ישעיהו יא טז) מסלה, דמתרגמינן אורח כבישא, ובלעז קלקיי"ר [לכבוש]. וכבר פירשתי בסוף ויהי מקץ כל תיבה שתחלת יסודה סמ"ך והיא באה לדבר בלשון מתפעל, נותן התי"ו של שמוש באמצע אותיות של עיקר, כגון זו וכגון (קהלת יב ה) ויסתבל החגב, מגזרת סבל, (במדבר טז יג) כי תשתרר עלינו, מגזרת שר ונגיד, (דניאל ז ח) משתכל הוית:</text>
    </pasuk>
    <pasuk id="18">
      <text title="כעת מחר: ">כעת הזאת למחר, שרט לו שריטה בכותל למחר כשתגיע חמה לכאן ירד הברד:</text>
      <text title="הוסדה: ">שנתיסדה וכל תיבה שתחלת יסודה יו"ד כגון יסד, ילד, ידע, יסר, כשהיא מתפעלת תבא הוי"ו במקום היו"ד, כמו הוסדה (הושע ב ה) הולדה (אסתר ב כה) ויודע (בראשית מו כ) ויולד ליוסף, בדברים לא יוסר עבד (משלי כט יט):</text>
    </pasuk>
    <pasuk id="19">
      <text title="שלח העז: ">כתרגומו שלח כנוש. וכן (ישעיהו י לא) יושבי הגבים העיזו, (ירמיהו ו א) העיזו בני בנימן:</text>
      <text title="ולא יאסף הביתה: ">לשון הכנסה הוא:</text>
    </pasuk>
    <pasuk id="20">
      <text title="הניס: ">הבריח לשון (שמות ד ג) וינס משה:</text>
    </pasuk>
    <pasuk id="22">
      <text title="על השמים: ">לצד השמים, ומדרש אגדה הגביהו הקב"ה למשה למעלה מן השמים:</text>
    </pasuk>
    <pasuk id="24">
      <text title="מתלקחת בתוך הברד: ">נס בתוך נס, האש והברד מעורבין, והברד מים הוא, ולעשות רצון קונם עשו שלום ביניהם:</text>
    </pasuk>
    <pasuk id="28">
      <text title="ורב: ">די לו במה שהוריד כבר:</text>
    </pasuk>
    <pasuk id="29">
      <text title="כצאתי את העיר: ">מן העיר, אבל בתוך העיר לא התפלל, לפי שהיתה מלאה גלולים:</text>
    </pasuk>
    <pasuk id="30">
      <text title="טרם תיראון: ">עדין לא תיראון. וכן כל טרם שבמקרא עדיין לא הוא, ואינו לשון קודם, כמו (בראשית יט ד) טרם ישכבו, עד לא שכיבו (שם ב ה) טרם יצמח, עד לא צמח, אף זה כן הוא ידעתי כי עדיין אינכם יראים ומשתהיה הרוחה תעמדו בקלקולכם:</text>
    </pasuk>
    <pasuk id="31">
      <text title="והפשתה והשערה נכתה: ">נשברה לשון (מלכים ב כג כט) פרעה נכה, (ישעיהו טז ז) נכאים, וכן (פסוק לב) לא נכו. ולא יתכן לפרשו לשון הכאה, שאין נו"ן במקום ה"א לפרש נכתה כמו הוכתה, נכו כמו הכו, אלא הנו"ן שורש בתיבה והרי הוא מגזרת (איוב לג כא) ושפו עצמותיו:</text>
      <text title="כי השערה אביב: ">כבר ביכרה ועומדת בקשיה ונשתברו ונפלו. וכן הפשתה גדלה כבר והוקשה לעמוד בגבעוליה:</text>
      <text title="השעורה אביב: ">עמדה באביה, לשון (שיר השירים ו יא) באבי הנחל:</text>
    </pasuk>
    <pasuk id="32">
      <text title="כי אפילת הנה: ">מאוחרות, ועדיין היו רכות ויכולות לעמוד בפני קשה. ואף על פי שנאמר (פסוק כה) ואת כל עשב השדה הכה הברד יש לפרש פשוטו של מקרא בעשבים העומדים בקלחם הראויים ללקות בברד. ובמדרש רבי תנחומא יש מרבותינו שנחלקו על זאת ודרשו כי אפילות פלאי פלאות נעשו להם, שלא לקו:</text>
    </pasuk>
    <pasuk id="33">
      <text title="לא נתך: ">לא הגיע, ואף אותן שהיו באויר לא הגיעו לארץ, ודומה לו (דניאל ט יא) ותתך עלינו האלה והשבועה, דעזרא, ותגיע עלינו. ומנחם בן סרוק חברו בחלק (יחזקאל כב כב) כהתוך כסף, לשון יציקת מתכת, ורואה אני את דבריו, כתרגומו ויצק (שמות לח ה) ואתיך, (שם כז) לצקת לאתכא, אף זה לא נתך לארץ לא הוצק לארץ:</text>
    </pasuk>
  </chapter>
  <chapter id="10">
    <pasuk id="1">
      <text title="ויאמר ה' אל משה בא אל פרעה: ">והתרה בו:</text>
      <text title="שתי: ">שימי שאשית אני:</text>
    </pasuk>
    <pasuk id="2">
      <text title="התעללתי: ">שחקתי, כמו (במדבר כב כט) כי התעללת בי, (שמואל א' ו ו) הלא כאשר התעולל בהם, האמור במצרים. ואינו לשון פועל ומעללים, שאם כן היה לו לכתוב עוללתי, כמו (איכה א כב) ועולל למו כאשר עוללת לי, (שם כב) אשר עולל לי:</text>
    </pasuk>
    <pasuk id="3">
      <text title="לענת: ">כתרגומו לאתכנעא, והוא מגזרת עני, מאנת להיות עני ושפל מפני:</text>
    </pasuk>
    <pasuk id="5">
      <text title="את עין הארץ: ">את מראה הארץ:</text>
      <text title="ולא יוכל וגו': ">הרואה לראות את הארץ, ולשון קצרה דבר:</text>
    </pasuk>
    <pasuk id="7">
      <text title="הטרם תדע: ">העוד לא ידעת כי אבדה מצרים:</text>
    </pasuk>
    <pasuk id="8">
      <text title="ויושב: ">הושבו על ידי שליח ששלחו אחריהם והשיבום אל פרעה:</text>
    </pasuk>
    <pasuk id="10">
      <text title="כאשר אשלח אתכם ואת טפכם: ">אף כי אשלח גם את הצאן ואת הבקר כאשר אמרתם:</text>
      <text title="ראו כי רעה נגד פניכם: ">כתרגומו. ומדרש אגדה שמעתי כוכב אחד יש ששמו רעה. אמר להם פרעה רואה אני באיצטגנינות שלי אותו כוכב עולה לקראתכם במדבר, והוא סימן דם והריגה וכשחטאו ישראל בעגל ובקש הקב"ה להרגם אמר משה בתפלתו (שמות לב יב) למה יאמרו מצרים לאמר ברעה הוציאם, זו היא שאמר להם ראו כי רעה נגד פניכם, מיד (שם יד) וינחם ה' על הרעה והפך את הדם לדם מילה, שמל יהושע אותם, וזהו שנאמר (יהושע ה ט) היום גלותי את חרפת מצרים מעליכם, שהיו אומרים לכם דם אנו רואין עליכם במדבר:</text>
    </pasuk>
    <pasuk id="11">
      <text title="לא כן: ">כאשר אמרתם להוליך הטף עמכם אלא לכו נא הגברים ועבדו את ה':</text>
      <text title="כי אתה אתם מבקשים: ">כי אותה בקשתם עד הנה (שמות ה ח) נזבחה לאלהינו, ואין דרך הטף לזבוח:</text>
      <text title="ויגרש אתם: ">הרי זה לשון קצר ולא פירש מי המגרש:</text>
    </pasuk>
    <pasuk id="12">
      <text title="בארבה: ">בשביל מכת הארבה:</text>
    </pasuk>
    <pasuk id="13">
      <text title="ורוח הקדים: ">רוח מזרחית נשא את הארבה, לפי שבא כנגדו שמצרים בדרומית מערבית היתה, כמו שמפורש במקום אחר:</text>
    </pasuk>
    <pasuk id="14">
      <text title="ואחריו לא יהיה כן: ">ואותו שהיה בימי יואל, שנאמר (יואל ב ב) כמוהו לא נהיה מן העולם, למדנו שהיה כבד משל משה כי אותו של יואל היה על ידי מינין הרבה, שהיו יחד ארבה ילק חסיל גזם, אבל של משה לא היה אלא של מין אחד, וכמוהו לא היה ולא יהיה:</text>
    </pasuk>
    <pasuk id="15">
      <text title="כל ירק: ">עלה ירוק וירדור"א בלעז [ירק]:</text>
    </pasuk>
    <pasuk id="19">
      <text title="רוח ים: ">רוח מערבי:</text>
      <text title="ימה סוף: ">אומר אני שים סוף היה מקצתו במערב כנגד כל רוח דרומית וגם במזרח של ארץ ישראל, לפיכך רוח ים תקעו לארבה בימה סוף כנגדו. וכן מצינו לענין תחומין שהוא פונה לצד מזרח, שנאמר (שמות כג לא) מים סוף ועד ים פלשתים, ממזרח למערב, שים פלשתים במערב היה, שנאמר בפלשתים (צפניה ב ה) יושבי חבל הים גוי כרתים:</text>
      <text title="לא נשאר ארבה אחד: ">אף המלוחים שמלחו מהם:</text>
    </pasuk>
    <pasuk id="21">
      <text title="וימש חשך: ">ויחשיך עליהם חשך יותר מחשכו של לילה, וחשך של לילה יאמיש ויחשיך עוד:</text>
      <text title="וימש: ">כמו ויאמש יש לנו תיבות הרבה חסרות אל"ף לפי שאין הברת האל"ף נכרת כל כך אין הכתוב מקפיד על חסרונה, כגון (ישעיהו יג כ) ולא יהל שם ערבי, כמו לא יאהל, לא יטה אהלו. וכן (שמואל ב כב מ) ותזרני חיל, כמו ותאזרני. ואונקלוס תרגם לשון הסרה, כמו (שמות יג כב) לא ימיש בתר דיעדי קבל ליליא, כשיגיע סמוך לאור היום. אבל אין הדבור מיושב על הוי"ו של וימש, לפי שהוא כתוב אחר ויהי חשך. ומדרש אגדה פותרו לשון (דברים כח כט) ממשש בצהרים, שהיה כפול ומכופל ועב עד שהיה בו ממש:</text>
    </pasuk>
    <pasuk id="22">
      <text title="ויהי חשך אפלה שלשת ימים וגו': ">חשך של אופל שלא ראו איש את אחיו אותן שלשת ימים. ועוד שלשת ימים אחרים חשך מוכפל על זה, שלא קמו איש מתחתיו. יושב אין יכול לעמוד, ועומד אין יכול לישב. ולמה הביא עליהם חשך, שהיו בישראל באותו הדור רשעים, ולא היו רוצים לצאת, ומתו בשלשת ימי אפלה כדי שלא יראו מצרים במפלתם ויאמרו אף הן לוקין כמונו. ועוד שחפשו ישראל וראו את כליהם, וכשיצאו והיו שואלין מהן והיו אומרים אין בידינו כלום אומר לו אני ראיתיו בביתך ובמקום פלוני הוא:</text>
      <text title="שלשת ימים: ">שלוש של ימים טירציינ"א בלעז [קבוצה של שלשה ימים רצופים] וכן שבעת ימים בכל מקום שטיינ"א של ימים [קבוצה של שבעה ימים רצופים]:</text>
    </pasuk>
    <pasuk id="24">
      <text title="יצג: ">יהא מוצג במקומו:</text>
    </pasuk>
    <pasuk id="25">
      <text title="גם אתה תתן: ">לא דייך שמקננו ילך עמנו, אלא גם משלך תתן:</text>
    </pasuk>
    <pasuk id="26">
      <text title="פרסה: ">פרסת רגל פלנט"א בלעז [כף רגל]:</text>
      <text title="לא נדע מה נעבד: ">כמה תכבד העבודה שמא ישאל ממנו יותר ממה שיש בידינו:</text>
    </pasuk>
    <pasuk id="29">
      <text title="כן דברת: ">יפה דברת ובזמנו דברת, אמת שלא אוסיף עוד ראות פניך:</text>
    </pasuk>
  </chapter>
  <chapter id="11">
    <pasuk id="1">
      <text title="כלה: ">גמירא, (כלה) כליל, כולכם ישלח:</text>
    </pasuk>
    <pasuk id="2">
      <text title="דבר נא: ">אין נא אלא לשון בקשה, בבקשה ממך הזהירם על כך שלא יאמר אותו צדיק אברהם (בראשית טו יג) ועבדום וענו אותם קיים בהם, (שם יד) ואחרי כן יצאו ברכוש גדול לא קיים בהם:</text>
    </pasuk>
    <pasuk id="4">
      <text title="ויאמר משה כה אמר ה': ">בעמדו לפני פרעה נאמרה לו נבואה זו שהרי משיצא מלפניו לא הוסיף ראות פניו:</text>
      <text title="כחצת הלילה: ">כהחלק הלילה, כחצות, כמו (מלכים א' יט כה) כעלות, (תהלים קכד ג) בחרות אפם בנו, זהו פשוטו לישבו על אופניו, שאין חצות שם דבר של חצי. ורבותינו דרשוהו כמו בחצי הלילה (שמות יב כט) ואמרו, שאמר משה כחצות, דמשמע סמוך לו או לפניו או לאחריו, ולא אמר בחצות, שמא יטעו אצטגניני פרעה, ויאמרו משה בדאי הוא, אבל הקב"ה יודע עתיו ורגעיו אמר בחצות:</text>
    </pasuk>
    <pasuk id="5">
      <text title="עד בכור השבי: ">(שמות יב כט) למה לקו השבויים, כדי שלא יאמרו, יראתם תבעה עלבונם והביאה פורענות על מצרים:</text>
      <text title="מבכור פרעה עד בכור השפחה: ">כל הפחותים מבכור פרעה וחשובים מבכור השפחה היו בכלל. ולמה לקו בני השפחות, שאף הם היו משעבדים בהם ושמחים בצרתם:</text>
      <text title="וכל בכור בהמה: ">לפי שהיו עובדין לה, וכשהקדוש ברוך הוא נפרע מן האומה נפרע מאלהיה:</text>
    </pasuk>
    <pasuk id="7">
      <text title="לא יחרץ כלב לשנו: ">אומר אני שהוא לשון שנון, לא ישנן, וכן (יהושע י כא) לא חרץ לבני ישראל לאיש את לשונו, לא שנן, (שמואל ב' ה כד) אז תחרץ תשתנן, (ישעיהו מא טו) למורג חרוץ שנון, (משלי כא ה) מחשבות חרוץ, אדם חריף ושנון, (משלי י ד) ויד חרוצים תעשיר, חריפים, סוחרים שנונים:</text>
      <text title="אשר יפלה: ">יבדיל:</text>
    </pasuk>
    <pasuk id="8">
      <text title="וירדו כל עבדיך: ">חלק כבוד למלכות שהרי בסוף ירד פרעה בעצמו אליו בלילה (שמות יב לא) ויאמר קומו צאו מתוך עמי ולא אמר לו משה מתחלה וירדת אלי והשתחוית לי:</text>
      <text title="אשר ברגליך: ">ההולכים אחר עצתך והלוכך:</text>
      <text title="ואחרי כן אצא: ">עם כל העם מארצך:</text>
      <text title="ויצא מעם פרעה: ">כשגמר דבריו יצא מלפניו:</text>
      <text title="בחרי אף: ">על שאמר לו (שמות י כח) אל תוסף ראות פני:</text>
    </pasuk>
    <pasuk id="9">
      <text title="למען רבות מופתי: ">מופתי שנים, רבות שלושה מכת בכורות וקריעת ים סוף ולנער את מצרים:</text>
    </pasuk>
    <pasuk id="10">
      <text title="ומשה ואהרן עשו וגו': ">כבר כתב לנו זאת בכל המופתים, ולא שנאה כאן אלא בשביל לסמכה לפרשה של אחריה:</text>
    </pasuk>
  </chapter>
  <chapter id="12">
    <pasuk id="1">
      <text title="ויאמר ה' אל משה ואל אהרן: ">בשביל שאהרן עשה וטרח במופתים כמשה, חלק לו כבוד זה במצוה ראשונה שכללו עם משה בדבור:</text>
      <text title="בארץ מצרים: ">חוץ לכרך, או אינו אלא בתוך הכרך תלמוד לומר (לעיל ט כט) כצאתי את העיר וגו', ומה תפלה קלה לא התפלל בתוך הכרך דבור חמור לא כל שכן, ומפני מה לא נדבר עמו בתוך הכרך, לפי שהיתה מלאה גלולים:</text>
    </pasuk>
    <pasuk id="2">
      <text title="החדש הזה: ">הראהו לבנה בחידושה ואמר לו כשהירח מתחדש יהיה לך ראש חודש. ואין מקרא יוצא מידי פשוטו, על חדש ניסן אמר לו, זה יהיה ראש לסדר מנין החדשים, שיהא אייר קרוי שני, סיון שלישי:</text>
      <text title="הזה: ">נתקשה משה על מולד הלבנה באיזו שיעור תראה ותהיה ראויה לקדש, והראה לו באצבע את הלבנה ברקיע, ואמר לו כזה ראה וקדש. וכיצד הראהו, והלא לא היה מדבר עמו אלא ביום, שנאמר (שמות ו כח) ויהי ביום דבר ה', (ויקרא ז לח) ביום צותו, (במדבר טו כג) מן היום אשר צוה ה' והלאה, אלא סמוך לשקיעת החמה נאמרה לו פרשה זו, והראהו עם חשכה:</text>
    </pasuk>
    <pasuk id="3">
      <text title="דברו אל כל עדת: ">וכי אהרן מדבר והלא כבר נאמר (שמות ז ב) אתה תדבר, אלא חולקין כבוד זה לזה ואומרים זה לזה למדני, והדבור יוצא מבין שניהם, כאלו שניהם מדברים:</text>
      <text title="אל כל עדת ישראל וגו' בעשר לחדש: ">דברו היום בראש חודש שיקחוהו בעשור לחודש:</text>
      <text title="הזה: ">פסח מצרים מקחו בעשור, ולא פסח דורות:</text>
      <text title="שה לבית אבת: ">למשפחה אחת, הרי שהיו מרובין יכול שה אחד לכולן, תלמוד לומר שה לבית:</text>
    </pasuk>
    <pasuk id="4">
      <text title="ואם ימעט הבית מהיות משה: ">ואם יהיו מועטין מהיות משה אחד שאין יכולין לאכלו ויבא לידי נותר, ולקח הוא ושכנו וגו' זהו משמעו לפי פשוטו. ועוד יש בו מדרש ללמד שאחר שנמנו עליו יכולין להתמעט ולמשוך ידיהם הימנו ולהמנות על שה אחר, אך אם באו למשוך ידיהם ולהתמעט מהיות משה, יתמעטו בעוד השה קיים בהיותו בחיים, ולא משנשחט:</text>
      <text title="במכסת: ">חשבון וכן (ויקרא כז כג) מכסת הערכך:</text>
      <text title="לפי אכלו: ">הראוי לאכילה פרט לחולה וזקן שאינן יכולין לאכול כזית:</text>
    </pasuk>
    <pasuk id="5">
      <text title="תמים: ">בלא מום:</text>
      <text title="בן שנה: ">כל שנתו קרוי בן שנה כלומר שנולד בשנה זו:</text>
      <text title="מן הכבשים ומן העזים: ">או מזה או מזה שאף עז קרויה שה, שנאמר (דברים יד ד) ושה עזים:</text>
    </pasuk>
    <pasuk id="6">
      <text title="והיה לכם למשמרת: ">זה לשון בקור שטעון בקור ממום ארבעה ימים קודם שחיטה, ומפני מה הקדים לקיחתו לשחיטתו ארבעה ימים מה שלא צוה כן בפסח דורות, היה ר' מתיא בן חרש אומר הרי הוא אומר (יחזקאל טז ח) ואעבור עליך ואראך והנה עתך עת דודים, הגיעה שבועה שנשבעתי לאברהם שאגאל את בניו ולא היו בידם מצות להתעסק בהם כדי שיגאלו, שנאמר (שם ז) ואת ערום ועריה, ונתן להם שתי מצות דם פסח ודם מילה, שמלו באותו הלילה, שנאמר (שם ו) מתבוססת בדמיך, בשני דמים, ואומר (זכרי' ט יא). גם את בדם בריתך שלחתי אסיריך מבור אין מים בו, ולפי שהיו שטופים בעבודה זרה אמר להם (פסוק כא) משכו וקחו לכם, משכו ידיכם מעבודה זרה וקחו לכם צאן של מצוה:</text>
      <text title="ושחטו אתו וגו': ">וכי כולן שוחטין אלא מכאן ששלוחו של אדם כמותו:</text>
      <text title="קהל עדת ישראל: ">קהל ועדה וישראל. מכאן אמרו, פסחי צבור נשחטין בשלש כתות זו אחר זו, נכנסה כת ראשונה ננעלו דלתות העזרה וכו', כדאיתא בפסחים (דף סד א):</text>
      <text title="בין הערבים: ">משש שעות ולמעלה קרוי בין הערבים, שהשמש נוטה לבית מבואו לערוב. ולשון בין הערבים נראה בעיני אותן שעות שבין עריבת היום לעריבת הלילה, עריבת היום בתחלת שבע שעות מכי ינטו צללי ערב (ירמיהו ו ד), ועריבת הלילה בתחילת הלילה. ערב לשון נשף וחשך, כמו (ישעיהו כד יא) ערבה כל שמחה:</text>
    </pasuk>
    <pasuk id="7">
      <text title="ולקחו מן הדם: ">זו קבלת הדם. יכול ביד, תלמוד לומר (פסוק כב) אשר בסף:</text>
      <text title="המזוזת: ">הם הזקופות אחת מכאן לפתח ואחת מכאן:</text>
      <text title="המשקוף: ">הוא העליון שהדלת שוקף עליו כשסוגרין אותו לינט"ר בלעז [משקוף] ולשון שקיפה חבטה, כמו (ויקרא כו לו) קול עלה נדף, טרפא דשקיף, (שמות כא כה) חבורה משקופי:</text>
      <text title="על הבתים אשר יאכלו אתו בהם: ">ולא על משקוף ומזוזות שבבית התבן ובבית הבקר, שאין דרין בתוכו:</text>
    </pasuk>
    <pasuk id="8">
      <text title="את הבשר: ">ולא גידים ועצמות:</text>
      <text title="על מררים: ">כל עשב מר נקרא מרור. וציום לאכול מרור זכר לוימררו את חייהם (שמות א יד):</text>
    </pasuk>
    <pasuk id="9">
      <text title="אל תאכלו ממנו נא: ">שאינו צלוי כל צורכו קוראו נא בלשון ערבי:</text>
      <text title="ובשל מבשל: ">כל זה באזהרת אל תאכלו:</text>
      <text title="במים: ">מנין לשאר משקין, תלמוד לומר ובשל מבושל מכל מקום:</text>
      <text title="כי אם צלי אש: ">למעלה גזר עליו במצות עשה וכאן הוסיף עליו לא תעשה אל תאכלו ממנו כי אם צלי אש:</text>
      <text title="ראשו על כרעיו: ">צולהו כולו כאחד עם ראשו ועם כרעיו ועם קרבו, ובני מעיו נותן לתוכו אחר הדחתן. ולשון על כרעיו ועל קרבו כלשון (שמות ו כו) על צבאותם, כמו בצבאותם, כמות שהן, אף זה כמות שהוא, כל בשרו משלם:</text>
    </pasuk>
    <pasuk id="10">
      <text title="והנתר ממנו עד בקר: ">מה תלמוד לומר עד בקר פעם שניה, ליתן בקר על בקר, שהבקר משמעו משעת הנץ החמה, ובא הכתוב להקדים שאסור באכילה מעלות השחר, זהו לפי משמעו. ועוד מדרש אחר למד שאינו נשרף ביום טוב אלא ממחרת. וכך תדרשנו והנותר ממנו בבקר ראשון עד בקר שני תעמוד ותשרפנו:</text>
    </pasuk>
    <pasuk id="11">
      <text title="מתניכם חגרים: ">מזומנים לדרך:</text>
      <text title="בחפזון: ">לשון בהלה ומהירות, כמו (שמואל א' כג כו) ויהי דוד נחפז ללכת, (מלכים ב' ז טו) אשר השליכו ארם בחפזם:</text>
      <text title="פסח הוא לה': ">הקרבן קרוי פסח על שם הדלוג והפסיחה שהקב"ה היה מדלג בתי ישראל מבין בתי מצרים וקופץ ממצרי למצרי, וישראל אמצעי נמלט, ואתם עשו כל עבודותיו לשם שמים. דבר אחר דרך דילוג וקפיצה, זכר לשמו שקרוי פסח וגם פשק"א [פסח] לשון פסיעה:</text>
    </pasuk>
    <pasuk id="12">
      <text title="ועברתי: ">כמלך העובר ממקום למקום, ובהעברה אחת וברגע אחד כולן לוקין:</text>
      <text title="כל בכור בארץ מצרים: ">אף בכורות אחרים והם במצרים, ומנין אף בכורי מצרים שבמקומות אחרים, תלמוד לומר (תהלים קלו י) למכה מצרים בבכוריהם:</text>
      <text title="מאדם ועד בהמה: ">מי שהתחיל בעבירה ממנו מתחלת הפורענות:</text>
      <text title="ובכל אלהי מצרים: ">של עץ נרקבת, ושל מתכת נמסת ונתכת לארץ:</text>
      <text title="אעשה שפטים אני ה': ">אני בעצמי ולא על ידי שליח:</text>
    </pasuk>
    <pasuk id="13">
      <text title="והיה הדם לכם לאת: ">לכם לאות ולא לאחרים לאות מכאן שלא נתנו הדם אלא מבפנים:</text>
      <text title="וראיתי את הדם: ">הכל גלוי לפניו, אלא אמר הקב"ה נותן אני את עיני לראות שאתם עסוקים במצותי ופוסח אני עליכם:</text>
      <text title="ופסחתי: ">וחמלתי, ודומה לו (ישעיהו לא ה) פסוח והמליט. ואני אומר כל פסיחה לשון דלוג וקפיצה. ופסחתי מדלג היה מבתי ישראל לבתי מצרים, שהיו שרוים זה בתוך זה, וכן (מלכים א' יח כא) פוסחים על שתי הסעיפים, וכן כל הפסחים הולכים כקופצים, וכן (ישעיהו לא ה) פסוח והמליט, מדלגו וממלטו מבין המומתים:</text>
      <text title="ולא יהיה בכם נגף: ">אבל הווה הוא במצרים הרי שהיה מצרי בביתו של ישראל, יכול ימלט, תלמוד לומר ולא יהיה בכם נגף, אבל הווה במצרי שבבתיכם, הרי שהיה ישראל בביתו של מצרי, שומע אני ילקה כמותו, תלמוד לומר ולא יהיה בכם נגף:</text>
    </pasuk>
    <pasuk id="14">
      <text title="לזכרון: ">לדורות:</text>
      <text title="וחגתם אתו: ">יום שהוא לך לזכרון אתה חוגגו. ועדיין לא שמענו אי זהו יום הזכרון, תלמוד לומר (שמות יג ג) זכור את היום הזה אשר יצאתם, למדנו שיום היציאה הוא יום של זכרון. ואיזה יום יצאו, תלמוד לומר (במדבר לג ג) ממחרת הפסח יצאו, הוי אומר יום חמישה עשר בניסן הוא של יום טוב, שהרי ליל חמישה עשר אכלו את הפסח ולבקר יצאו:</text>
      <text title="לדרתיכם: ">שומע אני מיעוט דורות שנים, תלמוד לומר חקת עולם תחגוהו:</text>
    </pasuk>
    <pasuk id="15">
      <text title="שבעת ימים: ">שטיינ"א של ימים [קבוצה של שבעה ימים רצופים]:</text>
      <text title="שבעת ימים מצות תאכלו: ">ובמקום אחר הוא אומר (דברים טז ח) ששת ימים תאכל מצות, למד על שביעי של פסח שאינו חובה לאכול מצה, ובלבד שלא יאכל חמץ. מנין אף ששה רשות תלמוד לומר ששת ימים. זו מדה בתורה, דבר שהיה בכלל ויצא מן הכלל ללמד, לא ללמד על עצמו בלבד יצא, אלא ללמד על הכלל כולו יצא, מה שביעי רשות אף ששה רשות, יכול אף לילה הראשון רשות, תלמוד לומר (להלן פסוק יח) בערב תאכלו מצות, הכתוב קבעו חובה:</text>
      <text title="אך ביום הראשון תשביתו שאר: ">מערב יום טוב, וקרוי ראשון לפי שהוא לפני השבעה, ומצינו מוקדם קרוי ראשון, כמו (איוב טו ז) הראשון אדם תולד, הלפני אדם נולדת, או אינו אלא ראשון של שבעה, תלמוד לומר (שמות לד כה) לא תשחט על חמץ, לא תשחט הפסח ועדיין חמץ קיים:</text>
      <text title="הנפש ההוא: ">כשהיא בנפשה ובדעתה, פרט לאנוס:</text>
      <text title="מישראל: ">שומע אני תכרת מישראל ותלך לה לעם אחר, תלמוד לומר במקום אחר (ויקרא כב ג) מלפני, בכל מקום שהוא רשותי:</text>
    </pasuk>
    <pasuk id="16">
      <text title="מקרא קדש: ">מקרא שם דבר, קרא אותו קדש לאכילה ושתייה וכסות:</text>
      <text title="לא יעשה בהם: ">אפילו על ידי אחרים:</text>
      <text title="הוא לבדו: ">הוא ולא מכשיריו שאפשר לעשותן מערב יום טוב:</text>
      <text title="לכל נפש: ">אפילו לבהמה יכול אף לנכרים, תלמוד לומר לכם:</text>
    </pasuk>
    <pasuk id="17">
      <text title="ושמרתם את המצות: ">שלא יבאו לידי חמוץ מכאן אמרו תפח, תלטוש בצונן. רבי יאשיה אומר אל תהי קורא את המצות אלא את המצוות, כדרך שאין מחמיצין את המצה כך אין מחמיצין את המצווה אלא אם באה לידך עשה אותה מיד:</text>
      <text title="ושמרתם את היום הזה: ">ממלאכה:</text>
      <text title="לדרתיכם חקת עולם: ">לפי שלא נאמר דורות וחקת עולם על המלאכה אלא על החגיגה, לכך חזר ושנאו כאן, שלא תאמר אזהרת (לעיל טז) כל מלאכה לא יעשה, לא לדורות נאמרה, אלא לאותו הדור:</text>
    </pasuk>
    <pasuk id="18">
      <text title="עד יום האחד ועשרים: ">למה נאמר, והלא כבר נאמר (לעיל טו) שבעת ימים, לפי שנאמר ימים, לילות מנין, תלמוד לומר עד יום האחד ועשרים וגו':</text>
    </pasuk>
    <pasuk id="19">
      <text title="לא ימצא בבתיכם: ">מנין לגבולין, תלמוד לומר (להלן יג ז) בכל גבולך. מה תלמוד לומר בבתיכם, מה ביתך ברשותך אף גבולך שברשותך, יצא חמצו של נכרי שהוא אצל ישראל ולא קבל עליו אחריות:</text>
      <text title="כי כל אכל מחמצת: ">לענוש כרת על השאור, והלא כבר ענש על החמץ, אלא שלא תאמר חמץ שראוי לאכילה ענש עליו שאור שאינו ראוי לאכילה לא יענש עליו. ואם ענש על השאור ולא ענש על החמץ, הייתי אומר שאור שהוא מחמץ אחרים ענש עליו, חמץ שאינו מחמץ אחרים לא יענש עליו, לכך נאמרו שניהם:</text>
      <text title="בגר ובאזרח הארץ: ">לפי שהנס נעשה לישראל, הוצרך לרבות את הגרים:</text>
    </pasuk>
    <pasuk id="20">
      <text title="מחמצת לא תאכלו: ">אזהרה על אכילת שאור:</text>
      <text title="כל מחמצת: ">להביא את תערובתו:</text>
      <text title="בכל מושבתיכם תאכלו מצות: ">זה בא ללמד שתהא ראויה ליאכל בכל מושבותיכם, פרט למעשר שני וחלות תודה:</text>
    </pasuk>
    <pasuk id="21">
      <text title="משכו: ">מי שיש לו צאן ימשוך משלו:</text>
      <text title="וקחו: ">מי שאין לו יקח מן השוק:</text>
      <text title="למשפחתיכם: ">שה לבית אבות:</text>
    </pasuk>
    <pasuk id="22">
      <text title="אזוב: ">מין ירק שיש לו גבעולין:</text>
      <text title="אגדת אזוב: ">שלושה קלחין קרויין אגודה:</text>
      <text title="אשר בסף: ">בכלי, כמו (מלכים ב' יב יד) ספות כסף:</text>
      <text title="מן הדם אשר בסף: ">למה חזר ושנאו, שלא תאמר טבילה אחת לשלש המתנות, לכך נאמר עוד אשר בסף, ושתהא כל נתינה ונתינה מן הדם אשר בסף, על כל הגעה טבילה:</text>
      <text title="ואתם לא תצאו וגו': ">מגיד שמאחר שנתנה רשות למשחית לחבל אינו מבחין בין צדיק לרשע, ולילה רשות למחבלים הוא, שנאמר (תהלים קד כ) בו תרמוש כל חיתו יער:</text>
    </pasuk>
    <pasuk id="23">
      <text title="ופסח: ">וחמל, ויש לומר ודלג:</text>
      <text title="ולא יתן המשחית: ">ולא יתן לו יכולת לבא, כמו (בראשית לא ז) ולא נתנו א-להים להרע עמדי:</text>
    </pasuk>
    <pasuk id="25">
      <text title="והיה כי תבאו אל הארץ: ">תלה הכתוב מצוה זו בביאתם לארץ, ולא נתחייבו במדבר אלא בפסח אחד שעשו בשנה השנית ועל פי הדבור:</text>
      <text title="כאשר דבר: ">והיכן דבר, והבאתי אתכם אל הארץ וגו' (שמות ו ח):</text>
    </pasuk>
    <pasuk id="27">
      <text title="ויקד העם: ">על בשורת הגאולה וביאת הארץ ובשורת הבנים שיהיו להם:</text>
    </pasuk>
    <pasuk id="28">
      <text title="וילכו ויעשו בני ישראל: ">וכי כבר עשו, והלא מראש חודש נאמר להם, אלא מכיון שקבלו עליהם, מעלה עליהם כאלו עשו:</text>
      <text title="וילכו ויעשו: ">אף ההליכה מנה הכתוב, ליתן שכר להליכה ושכר לעשיה:</text>
      <text title="כאשר צוה ה' את משה ואהרן: ">להגיד שבחן של ישראל, שלא הפילו דבר מכל מצות משה ואהרן. ומהו כן עשו, אף משה ואהרן כן עשו:</text>
    </pasuk>
    <pasuk id="29">
      <text title="וה': ">כל מקום שנאמר וה' הוא ובית דינו, שהוי"ו לשון תוספת הוא כמו פלוני ופלוני:</text>
      <text title="הכה כל בכור: ">אף של אומה אחרת והוא במצרים:</text>
      <text title="מבכר פרעה: ">אף פרעה בכור היה ונשתייר מן הבכורות, ועליו הוא אומר (שמות ט טז) [בעבור הראותך את כחי בים סוף]:</text>
      <text title="עד בכור השבי: ">שהיו שמחין לאידם של ישראל. ועוד, שלא יאמרו יראתנו הביאה הפורענות זו, ובכור השפחה בכלל היה, שהרי מנה מן החשוב שבכלן עד הפחות, ובכור השפחה חשוב מבכור השבי:</text>
    </pasuk>
    <pasuk id="30">
      <text title="ויקם פרעה: ">ממטתו:</text>
      <text title="לילה: ">ולא כדרך המלכים בשלש שעות ביום:</text>
      <text title="הוא: ">תחילה ואחר כך עבדיו, מלמד שהיה הוא מחזר על בתי עבדיו ומעמידן:</text>
      <text title="כי אין בית אשר אין שם מת: ">יש שם בכור מת. אין שם בכור, גדול שבבית קרוי בכור, שנאמר (תהילים פט כח) אף אני בכור אתנהו. דבר אחר מצריות מזנות תחת בעליהן ויולדות מרווקים פנויים, והיו להם בכורות הרבה, פעמים הם חמשה לאשה אחת, כל אחד בכור לאביו:</text>
    </pasuk>
    <pasuk id="31">
      <text title="ויקרא למשה ולאהרן לילה: ">מגיד שהיה מחזר על פתחי העיר וצועק היכן משה שרוי היכן אהרן שרוי:</text>
      <text title="גם אתם: ">הגברים:</text>
      <text title="גם בני ישראל: ">הטף:</text>
      <text title="ולכו עבדו את ה' כדברכם: ">הכל כמו שאמרתם, ולא כמו שאמרתי אני, בטל לא אשלח (שמות ה ב) בטל מי ומי ההולכים (שם י ח) בטל רק צאנכם ובקרכם יצג (שם כד):</text>
    </pasuk>
    <pasuk id="32">
      <text title="גם צאנכם גם בקרכם קחו: ">ומהו כאשר דברתם, גם אתה תתן בידינו זבחים ועולות (שמות י כה):</text>
      <text title="קחו כאשר דברתם וברכתם גם אתי: ">התפללו עלי שלא אמות, שאני בכור:</text>
    </pasuk>
    <pasuk id="33">
      <text title="כלנו מתים: ">אמרו לא כגזרת משה הוא, שהרי אמר (לעיל יא ה) ומת כל בכור, וכאן אף הפשוטים מתים חמישה או עשרה בבית אחד:</text>
    </pasuk>
    <pasuk id="34">
      <text title="טרם יחמץ: ">המצריים לא הניחום לשהות כדי חימוץ:</text>
      <text title="משארתם: ">שירי מצה ומרור:</text>
      <text title="על שכמם: ">אף על פי שבהמות הרבה הוליכו עמהם מחבבים היו את המצווה:</text>
    </pasuk>
    <pasuk id="35">
      <text title="כדבר משה: ">שאמר להם במצרים (לעיל יא ב) וישאלו איש מאת רעהו:</text>
      <text title="ושמלת: ">אף הן היו חשובות להם מן הכסף ומן הזהב, והמאוחר בפסוק חשוב:</text>
    </pasuk>
    <pasuk id="36">
      <text title="וישאלום: ">אף מה שלא היו שואלים מהם היו נותנים להם. אתה אומר אחד, טול שנים ולך:</text>
      <text title="וינצלו: ">ורוקינו:</text>
    </pasuk>
    <pasuk id="37">
      <text title="מרעמסס סכתה: ">מאה ועשרים מיל היו ובאו שם לפי שעה, שנאמר (שמות יט ד) ואשא אתכם על כנפי נשרים:</text>
      <text title="הגברים: ">מבן עשרים שנה ומעלה:</text>
    </pasuk>
    <pasuk id="38">
      <text title="ערב רב: ">תערובות אומות של גרים:</text>
    </pasuk>
    <pasuk id="39">
      <text title="עגת מצות: ">חררה של מצה בצק שלא החמיץ קרוי מצה:</text>
      <text title="וגם צדה לא עשו להם: ">לדרך. מגיד שבחן של ישראל, שלא אמרו היאך נצא למדבר בלא צדה, אלא האמינו והלכו, הוא שמפורש בקבלה (ירמיהו ב ב) זכרתי לך חסד נעוריך אהבת כלולותיך לכתך אחרי במדבר בארץ לא זרועה, ומה שכר מפורש אחריו (שם ג) קודש ישראל לה' וגו':</text>
    </pasuk>
    <pasuk id="40">
      <text title="אשר ישבו במצרים: ">אחר שאר הישיבות שישבו גרים בארץ לא להם:</text>
      <text title="שלשים שנה וארבע מאות שנה: ">בין הכל משנולד יצחק עד עכשיו היו ארבע מאות שנה. משהיה לו זרע לאברהם נתקיים (בראשית טו יג) כי גר יהיה זרעך, ושלשים שנה היו משנגזרה גזירת בין הבתרים עד שנולד יצחק. ואי אפשר לומר בארץ מצרים לבדה, שהרי קהת מן הבאים עם יעקב היה צא וחשוב כל שנותיו וכל שנות עמרם בנו ושמונים של משה, לא תמצאם כל כך, ועל כרחך הרבה שנים היו לקהת עד שלא ירד למצרים, והרבה משנות עמרם נבלעים בשנות קהת והרבה משמונים של משה נבלעים בשנות עמרם, הרי שלא תמצא ארבע מאות לביאת מצרים, והוזקקת לומר על כרחך, שאף שאר הישיבות נקראו גרות, אפילו בחברון, שנאמר (בראשית לה כז) אשר גר שם אברהם ויצחק, ואומר (שמות ו ד) את ארץ מגוריהם אשר גרו בה, לפיכך אתה צריך לומר כי גר יהיה זרעך משהיה לו זרע. וכשתמנה ארבע מאות שנה משנולד יצחק, תמצא מביאתן למצרים עד יציאתן מאתים ועשר שנה, וזה אחד מן הדברים ששינו לתלמי המלך:</text>
    </pasuk>
    <pasuk id="41">
      <text title="ויהי מקץ שלשים שנה וגו' ויהי בעצם היום הזה: ">מגיד שכיון שהגיע הקץ לא עכבן המקום כהרף עין, בחמישה עשר בניסן באו מלאכי השרת אצל אברהם לבשרו, בחמישה עשר בניסן נולד יצחק, ובחמישה עשר בניסן נגזרה גזירת בין הבתרים:</text>
    </pasuk>
    <pasuk id="42">
      <text title="ליל שמרים: ">שהיה הקב"ה שומר ומצפה לו לקיים הבטחתו להוציאם מארץ מצרים:</text>
      <text title="הוא הלילה הזה לה': ">הוא הלילה שאמר לאברהם בלילה הזה אני גואל את בניך:</text>
      <text title="שמרים לכל בני ישראל לדרתם: ">משומר ובא מן המזיקין, כענין שנאמר (פסוק כג) ולא יתן המשחית וגו':</text>
    </pasuk>
    <pasuk id="43">
      <text title="זאת חקת הפסח: ">בי"ד בניסן נאמרה להם פרשה זו:</text>
      <text title="כל בן נכר: ">שנתנכרו מעשיו לאביו שבשמים. ואחד נכרי ואחד ישראל משומד במשמע:</text>
    </pasuk>
    <pasuk id="44">
      <text title="ומלתה אתו אז יאכל בו: ">רבו, מגיד שמילת עבדיו מעכבתו מלאכול בפסח, דברי רבי יהושע. רבי אליעזר אומר אין מילת עבדיו מעכבתו מלאכול בפסח, אם כן מה תלמוד לומר אז יאכל בו, העבד:</text>
    </pasuk>
    <pasuk id="45">
      <text title="תושב: ">זה גר תושב:</text>
      <text title="ושכיר: ">זה הנכרי. ומה תלמוד לומר, והלא ערלים הם, ונאמר (פסוק מח) וכל ערל לא יאכל בו, אלא כגון ערבי מהול וגבעוני מהול והוא תושב או שכיר:</text>
    </pasuk>
    <pasuk id="46">
      <text title="בבית אחד יאכל: ">בחבורה אחת, שלא יעשו הנמנין עליו שתי חבורות ויחלקוהו. אתה אומר בחבורה אחת, או אינו אלא בבית אחד כמשמעו, וללמד שאם התחילו והיו אוכלים בחצר וירדו גשמים שלא יכנסו לבית, תלמוד לומר (פסוק ז) על הבתים אשר יאכלו אותו בהם, מכאן שהאוכל אוכל בשני מקומות:</text>
      <text title="לא תוציא מן הבית: ">מן החבורה:</text>
      <text title="ועצם לא תשברו בו: ">הראוי לאכילה, כגון שיש עליו כזית בשר יש בו משום שבירת עצם, אין עליו כזית בשר אין בו משום שבירת עצם:</text>
    </pasuk>
    <pasuk id="47">
      <text title="כל עדת ישראל יעשו אתו: ">למה נאמר, לפי שהוא אומר בפסח מצרים (פסוק ג) שה לבית אבות, שנמנו עליו למשפחות, יכול אף פסח דורות כן, תלמוד לומר כל עדת ישראל יעשו אותו:</text>
    </pasuk>
    <pasuk id="48">
      <text title="ועשה פסח: ">יכול כל המתגייר יעשה פסח מיד, תלמוד לומר והיה כאזרח הארץ, מה אזרח בארבעה עשר אף גר בארבעה עשר:</text>
      <text title="וכל ערל לא יאכל בו: ">להביא את שמתו אחיו מחמת מילה שאינו משומד לערלות ואינו נלמד מבן נכר לא יאכל בו (פסוק מג):</text>
    </pasuk>
    <pasuk id="49">
      <text title="תורה אחת וגו': ">להשוות גר לאזרח אף לשאר מצות שבתורה:</text>
    </pasuk>
  </chapter>
  <chapter id="13">
    <pasuk id="2">
      <text title="פטר כל רחם: ">שפתח את הרחם תחלה, כמו (משלי יז יד) פוטר מים ראשית מדון, וכן (תהלים כב ח) יפטירו בשפה, יפתחו שפתים:</text>
      <text title="לי הוא: ">לעצמי קניתים על ידי שהכיתי בכורי מצרים:</text>
    </pasuk>
    <pasuk id="3">
      <text title="זכור את היום הזה: ">למד שמזכירין יציאת מצרים בכל יום:</text>
    </pasuk>
    <pasuk id="4">
      <text title="בחדש האביב: ">וכי לא היו יודעין באיזה חדש, אלא כך אמר להם, ראו חסד שגמלכם שהוציא אתכם בחדש שהוא כשר לצאת, לא חמה ולא צנה ולא גשמים. וכן הוא אומר (תהלים סח ז) מוציא אסירים בכושרות, חדש שהוא כשר לצאת:</text>
    </pasuk>
    <pasuk id="5">
      <text title="אל ארץ הכנעני וגו': ">אף על פי שלא מנה אלא חמשה עממין, כל שבעה גוים במשמע, שכולן בכלל כנעני הם, ואחת ממשפחת כנען היתה שלא נקרא לה שם אלא כנעני:</text>
      <text title="נשבע לאבתיך וגו': ">באברהם הוא אומר (בראשית טו יח) ביום ההוא כרת ה' את אברם וגו', וביצחק הוא אומר (שם כו ג) גור בארץ הזאת וגו', וביעקב הוא אומר (שם כח יג) הארץ אשר אתה שוכב עליה וגו':</text>
      <text title="זבת חלב ודבש: ">החלב זב מן העזים והדבש זב מן התמרים ומן התאנים:</text>
      <text title="את העבדה הזאת: ">של פסח. והלא כבר נאמר למעלה (יב כה) והיה כי תבואו אל הארץ וגו', ולמה חזר ושנאה, בשביל דבר שנתחדש בה. בפרשה ראשונה נאמר (שם כו) והיה כי יאמרו אליכם בניכם מה העבודה הזאת לכם, בבן רשע הכתוב מדבר שהוציא את עצמו מן הכלל, וכאן (פסוק ח) והגדת לבנך, בבן שאינו יודע לשאול, והכתוב מלמדך שתפתח לו אתה בדברי אגדה המושכין את הלב:</text>
    </pasuk>
    <pasuk id="8">
      <text title="בעבור זה: ">בעבור שאקיים מצותיו, כגון פסח מצה ומרור הללו:</text>
      <text title="עשה ה' לי: ">רמז תשובה לבן רשע לומר, עשה ה' לי ולא לך, שאלו היית שם לא היית כדאי ליגאל:</text>
    </pasuk>
    <pasuk id="9">
      <text title="והיה לך לאות: ">יציאת מצרים תהיה לך לאות:</text>
      <text title="על ידך ולזכרון בין עיניך: ">שתכתוב פרשיות הללו ותקשרם בראש ובזרוע:</text>
      <text title="על ידך: ">יד שמאל, לפיכך ידכה מלא בפרשה שניה (פסוק טז) לדרוש בה, יד שהיא כהה:</text>
    </pasuk>
    <pasuk id="10">
      <text title="מימים ימימה: ">משנה לשנה:</text>
    </pasuk>
    <pasuk id="11">
      <text title="והיה כי יבאך: ">יש מרבותינו שלמדו מכאן שלא קדשו בכורות הנולדים במדבר, והאומר שקדשו מפרש ביאה זו לומר אם תקיימוהו במדבר תזכו ליכנם לארץ ותקיימוהו שם:</text>
      <text title="נשבע לך: ">והיכן נשבע לך, והבאתי אתכם אל הארץ אשר נשאתי וגו' (שמות ו ח):</text>
      <text title="ונתנה לך: ">תהא בעיניך כאלו נתנה לך בו ביום, ואל תהי בעיניך כירושת אבות:</text>
    </pasuk>
    <pasuk id="12">
      <text title="והעברת: ">אין והעברת אלא לשון הפרשה, וכן הוא אומר (במדבר כז ח) והעברתם את נחלתו לבתו:</text>
      <text title="שגר בהמה: ">נפל ששגרתו אמו ושלחתו בלא עתו, ולמדך הכתוב שהוא קדוש בבכורה לפטור את הבא אחריו. ואף שאינו נפל קרוי שגר, כמו (דברים ז יג) שגר אלפיך. אבל זה לא בא אלא ללמד על הנפל שהרי כבר כתיב כל פטר רחם. ואם תאמר אף בכור בהמה טמאה במשמע בא ופירש במקום אחר (דברים טו יט) בבקרך ובצאנך. לשון אחר יש לפרש והעברת כל פטר רחם, בבכור אדם הכתוב מדבר:</text>
    </pasuk>
    <pasuk id="13">
      <text title="פטר חמר: ">ולא פטר שאר בהמה טמאה, וגזרת הכתוב היא לפי שנמשלו בכורי מצרים לחמורים. ועוד, שסייעו את ישראל ביציאתן ממצרים, שאין לך אחד מישראל שלא נטל הרבה חמורים טעונים מכספם ומזהבם של מצרים:</text>
      <text title="תפדה בשה: ">נותן שה לכהן ופטר חמור מותר בהנאה והשה חולין ביד כהן:</text>
      <text title="וערפתו: ">עורפו בקופיץ מאחוריו והורגו. הוא הפסיד ממונו של כהן, לפיכך יפסיד ממונו:</text>
      <text title="וכל בכור אדם בבניך תפדה: ">חמש סלעים פדיונו קצוב במקום אחר:</text>
    </pasuk>
    <pasuk id="14">
      <text title="כי ישאלך בנך מחר: ">יש מחר שהוא עכשיו, ויש מחר שהוא לאחר זמן, כגון זה וכגון (יהושע כב כד) מחר יאמרו בניכם לבנינו, דבני גד ובני ראובן:</text>
      <text title="מה זאת: ">זה תינוק טפש שאינו יודע להעמיק שאלתו וסותם ושואל מה זאת, ובמקום אחר הוא אומר (דברים ו כ) מה העדות והחקים והמשפטים וגו', הרי זאת שאלת בן חכם. דברה תורה כנגד ארבעה בנים, רשע ושאינו יודע לשאול והשואל דרך סתומה והשואל דרך חכמה:</text>
    </pasuk>
    <pasuk id="16">
      <text title="ולטוטפת: ">תפילין, ועל שם שהם ארבעה בתים קרויין טטפת, טט בכתפי שתים, פת באפריקי שתים. ומנחם חברו עם (יחזקאל כא ב) והטף אל דרום, (מיכה ב ו) אל תטיפו, לשון דבור, כמו (לעיל פסוק ט) ולזכרון, שהרואה אותם קשורים בין העינים יזכור הנס וידבר בו:</text>
    </pasuk>
    <pasuk id="17">
      <text title="ויהי בשלח פרעה וגו' ולא נחם: ">ולא נהגם, כמו (שמות לב לד) לך נחה את העם, (משלי ו כב) בהתהלכך תנחה אותך:</text>
      <text title="כי קרוב הוא: ">ונוח לשוב באותו הדרך למצרים. ומדרשי אגדה יש הרבה:</text>
      <text title="בראתם מלחמה: ">כגון מלחמת (במדבר יד מה) וירד העמלקי והכנעני וגו'. אם הלכו דרך ישר היו חוזרים, ומה אם כשהקיפם דרך מעוקם אמרו (במדבר יד ד) נתנה ראש ונשובה מצרימה, אם הוליכם בפשוטה על אחת כמה וכמה:</text>
      <text title="פן ינחם: ">יחשבו מחשבה על שיצאו ויתנו לב לשוב:</text>
    </pasuk>
    <pasuk id="18">
      <text title="ויסב: ">הסיבם מן הדרך הפשוטה לדרך העקומה:</text>
      <text title="ים סוף: ">כמו לים סוף. וסוף הוא לשון אגם שגדלים בו קנים, כמו (שמות ב ג) ותשם בסוף, (ישעיהו יט ו) קנה וסוף קמלו:</text>
      <text title="וחמשים: ">אין חמושים אלא מזויינים. לפי שהסיבן במדבר גרם להם שעלו חמושים, שאלו הסיבן דרך יישוב לא היו מחומשים להם כל מה שצריכין, אלא כאדם שעובר ממקום למקום ובדעתו לקנות שם מה שיצטרך, אבל כשהוא פורש למדבר צריך לזמן לו כל הצורך, ומקרא זה לא נכתב כי אם לשבר את האוזן, שלא תתמה במלחמת עמלק ובמלחמות סיחון ועוג ומדין, מהיכן היו להם כלי זיין שהכום ישראל בחרב. וכן הוא אומר (יהושע א יד) ואתם תעברו חמושים. וכן תרגם אונקלוס מזרזין, כמו (בראשית יד יד) וירק את חניכיו וזריז. דבר אחר חמושים אחד מחמשה יצאו, וארבעה חלקים מתו בשלשת ימי אפילה:</text>
    </pasuk>
    <pasuk id="19">
      <text title="השבע השביע: ">השביעם שישביעו לבניהם. ולמה לא השביע את בניו שישאוהו לארץ כנען מיד, כמו שהשביעו יעקב, אמר יוסף אני שליט הייתי במצרים והיה סיפק בידי לעשות, אבל בני לא יניחום מצריים לעשות, לכך השביעם לכשיגאלו ויצאו משם שישאוהו:</text>
      <text title="והעליתם את עצמתי מזה אתכם: ">לאחיו השביע כן, למדנו שאף עצמות כל השבטים העלו עמהם, שנאמר אתכם:</text>
    </pasuk>
    <pasuk id="20">
      <text title="ויסעו מסכת: ">ביום השני, שהרי בראשון באו מרעמסס לסכות:</text>
    </pasuk>
    <pasuk id="21">
      <text title="לנחתם הדרך: ">נקוד פת"ח, שהוא כמו להנחותם, כמו (דברים א לג) לראותכם בדרך אשר תלכו בה, שהוא כמו להראותכם, אף כאן להנחותם על ידי שליח. ומי הוא השליח עמוד הענן, והקב"ה בכבודו מוליכו לפניהם. ומכל מקום את עמוד הענן הכין להנחותם על ידו, שהרי על ידי עמוד הענן הם הולכים, ועמוד הענן אינו לאורה אלא להורותם הדרך:</text>
    </pasuk>
    <pasuk id="22">
      <text title="לא ימיש: ">הקב"ה את עמוד הענן יומם ועמוד האש לילה. מגיד שעמוד הענן משלים לעמוד האש ועמוד האש משלים לעמוד הענן, שעד שלא ישקע זה עולה זה:</text>
    </pasuk>
  </chapter>
  <chapter id="14">
    <pasuk id="2">
      <text title="וישבו: ">לאחוריהם לצד מצרים היו מקרבין כל יום השלישי כדי להטעות את פרעה שיאמר תועים הם בדרך, כמו שנאמר (פסוק ג) ואמר פרעה לבני ישראל וגו':</text>
      <text title="ויחנו לפני פי החירת: ">הוא פיתום, ועכשיו נקרא פי החירות על שם שנעשו בני חורין, והם שני סלעים גבוהים וזקופים, והגיא שביניהם קרוי פי הסלעים:</text>
      <text title="לפני בעל צפן: ">הוא נשאר מכל אלהי מצרים, כדי להטעותן, שיאמרו קשה יראתן. ועליו פירש איוב (איוב יב כג) משגיא לגוים ויאבדם:</text>
    </pasuk>
    <pasuk id="3">
      <text title="ואמר פרעה: ">כשישמע שהם שבים לאחוריהם:</text>
      <text title="לבני ישראל: ">על בני ישראל. וכן (פסוק יד) ה' ילחם לכם - עליכם, (בראשית כ יג) אמרי לי אחי הוא - אמרי עלי:</text>
      <text title="נבכים הם: ">כלואים ומשוקעים ובלעז שירי"ץ [לחוצים], כמו (תהלים פד ז) בעמק הבכא, (איוב כח יא) מבכי נהרות, (שם לח טז) נבכי ים. נבוכים הם כלואים הם במדבר, שאינן יודעין לצאת ממנו ולהיכן ילכו:</text>
    </pasuk>
    <pasuk id="4">
      <text title="ואכבדה בפרעה: ">כשהקב"ה מתנקם ברשעים שמו מתגדל ומתכבד. וכן הוא אומר (יחזקאל לח כב) ונשפטתי אתו וגו', ואחר כך (שם כג) והתגדלתי והתקדשתי ונודעתי וגו', ואומר (תהלים עו ד) שמה שבר רשפי קשת, ואחר כך (שם פסוק ב) נודע ביהודה א-להים, ואומר (שם ט יז) נודע ה' משפט עשה:</text>
      <text title="בפרעה ובכל חילו: ">הוא התחיל בעבירה וממנו התחילה הפורענות:</text>
      <text title="ויעשו כן: ">להגיד שבחן ששמעו לקול משה, ולא אמרו היאך נתקרב אל רודפינו, אנו צריכים לברוח, אלא אמרו אין לנו אלא דברי בן עמרם:</text>
    </pasuk>
    <pasuk id="5">
      <text title="ויגד למלך מצרים: ">איקטורין שלח עמהם, וכיון שהגיעו לשלשת ימים שקבעו לילך ולשוב וראו שאינן חוזרין למצרים, באו והגידו לפרעה ביום הרביעי. בחמישי ובששי רדפו אחריהם, וליל שביעי ירדו לים, בשחרית אמרו שירה, והוא יום שביעי של פסח, לכן אנו קורין השירה ביום השביעי:</text>
      <text title="ויהפך: ">נהפך ממה שהיה, שהרי אמר להם (שמות יב לא) קומו צאו מתוך עמי, ונהפך לבב עבדיו, שהרי לשעבר היו אומרים לו (שם י ז) עד מתי יהיה זה לנו למוקש, ועכשיו נהפכו לרדוף אחריהם בשביל ממונם שהשאילום:</text>
      <text title="מעבדנו: ">מעבוד אותנו:</text>
    </pasuk>
    <pasuk id="6">
      <text title="ויאסר את רכבו: ">הוא בעצמו:</text>
      <text title="ואת עמו לקח עמו: ">משכם בדברים לקינו ונטלו ממוננו ושלחנום, בואו עמי ואני לא אתנהג עמכם כשאר מלכים, דרך שאר מלכים עבדיו קודמין לו במלחמה, ואני אקדים לפניכם, שנאמר (פסוק י) ופרעה הקריב, הקריב עצמו ומיהר לפני חיילותיו. דרך שאר מלכים ליטול ביזה בראש כמו שיבחר, אני אשוה עמכם בחלק, שנאמר (שמות טו ט) אחלק שלל:</text>
    </pasuk>
    <pasuk id="7">
      <text title="בחור: ">נבחרים, בחור לשון יחיד כל רכב ורכב שבמנין זה היה בחור:</text>
      <text title="וכל רכב מצרים: ">ועמהם כל שאר הרכב ומהיכן היו הבהמות הללו, אם תאמר משל מצרים, הרי נאמר (שמות ט ו) וימת כל מקנה מצרים, ואם תאמר משל ישראל, והלא נאמר (שם י כו) וגם מקננו ילך עמנו. משל מי היו, מן הירא את דבר ה' (שם ט כ). מכאן היה רבי שמעון אומר כשר שבמצרים הרוג, טוב שבנחשים רצוץ את מוחו:</text>
      <text title="ושלשם על כלו: ">שרי צבאות כתרגומו:</text>
    </pasuk>
    <pasuk id="8">
      <text title="ויחזק ה' את לב פרעה: ">שהיה תולה אם לרדוף אם לאו. וחזק את לבו לרדוף:</text>
      <text title="ביד רמה: ">גבורה גבוהה ומפורסמת:</text>
    </pasuk>
    <pasuk id="10">
      <text title="ופרעה הקריב: ">היה לו לכתוב ופרעה קרב, מהו הקריב, הקריב עצמו ונתאמץ לקדם לפניהם, כמו שהתנה עמהם:</text>
      <text title="נסע אחריהם: ">בלב אחד כאיש אחד. דבר אחר והנה מצרים נוסע אחריהם, ראו שר של מצרים נוסע מן השמים לעזור למצרים. תנחומא:</text>
      <text title="ויצעקו: ">תפשו אומנות אבותם. באברהם הוא אומר (בראשית יט כז) אל המקום אשר עמד שם, ביצחק (שם כד סג) לשוח בשדה, ביעקב (שם כח יא) ויפגע במקום:</text>
    </pasuk>
    <pasuk id="11">
      <text title="המבלי אין קברים: ">וכי מחמת חסרון קברים שאין קברים במצרים ליקבר שם לקחתנו משם. ש"י פו"ר פיילנצ"א ד"י נו"ן פושי"ש בלעז [האם בגלל מחסור של לא קברים]:</text>
    </pasuk>
    <pasuk id="12">
      <text title="אשר דברנו אליך במצרים: ">והיכן דברו, (שמות ה כא) ירא ה' עליכם וישפוט:</text>
      <text title="ממתנו: ">מאשר נמות, ואם היה נקוד מלאפו"ם היה נבאר ממיתתנו, עכשיו שנקוד בשור"ק נבאר מאשר נמות, וכן (להלן טז ג) מי יתן מותנו - שנמות, וכן (שמואל ב' יט א) מי יתן מותי, דאבשלום - שאמות, כמו (צפניה ג ח) ליום קומי לעד, (דברי הימים ב' יח כו) עד שובי בשלום, שאקום שאשוב:</text>
    </pasuk>
    <pasuk id="13">
      <text title="כי אשר ראיתם את מצרים וגו': ">מה שראיתם אותם אינו אלא היום, היום הוא שראיתם אותם ולא תוסיפו עוד:</text>
    </pasuk>
    <pasuk id="14">
      <text title="ה' ילחם לכם: ">בשבילכם. וכן (פסוק כה) כי ה' נלחם להם, וכן (איוב יג ח) אם לאל תריבון, וכן (בראשית כד ז) ואשר דבר לי וכן (שופטים ו לא) האתם תריבון לבעל:</text>
    </pasuk>
    <pasuk id="15">
      <text title="מה תצעק אלי: ">למדנו שהיה משה עומד ומתפלל, אמר לו הקב"ה לא עת עתה להאריך בתפלה שישראל נתונין בצרה. דבר אחר מה תצעק אלי עלי הדבר תלוי ולא עליך, כמו שנאמר להלן (ישעיה מה יא) על בני ועל פועל ידי תצוני:</text>
      <text title="דבר אל בני ישראל ויסעו: ">אין להם אלא ליסע שאין הים עומד בפניהם, כדאי זכות אבותיהם והם והאמונה שהאמינו בי ויצאו, לקרוע להם הים:</text>
    </pasuk>
    <pasuk id="19">
      <text title="וילך מאחריהם: ">להבדיל בין מחנה מצרים ובין מחנה ישראל, ולקבל חצים ובליסטראות של מצרים. בכל מקום הוא אומר מלאך ה', וכאן מלאך הא-להים, אין א-להים בכל מקום אלא דין, מלמד שהיו ישראל נתונין בדין באותה שעה אם להנצל אם להאבד עם מצרים:</text>
      <text title="ויסע עמוד הענן: ">כשחשיכה והשלים עמוד הענן את המחנה לעמוד האש, לא נסתלק הענן כמו שהיה רגיל להסתלק ערבית לגמרי, אלא נסע והלך לו מאחריהם להחשיך למצרים:</text>
    </pasuk>
    <pasuk id="20">
      <text title="ויבא בין מחנה מצרים: ">משל למהלך בדרך ובנו מהלך לפניו. באו לסטים לשבותו, נטלו מלפניו ונתנו לאחריו, באו זאבים מאחריו, נתנו לפניו, באו לסטים לפניו וזאבים מאחריו, נתנו על זרועו ונלחם בהם, כך (הושע יא ג) ואנכי תרגלתי לאפרים קחם על זרועותיו:</text>
      <text title="ויהי הענן והחשך: ">למצרים:</text>
      <text title="ויאר: ">עמוד האש את הלילה לישראל, והולך לפניהם כדרכו ללכת כל הלילה, והחשך של ערפל לצד מצרים:</text>
      <text title="ולא קרב זה אל זה: ">מחנה אל מחנה:</text>
    </pasuk>
    <pasuk id="21">
      <text title="ברוח קדים עזה: ">ברוח קדים שהיא עזה שברוחות, היא הרוח שהקב"ה נפרע בה מן הרשעים, שנאמר (ירמי' יח יז) ברוח קדים אפיצם, (הושע יג טו) יבא קדים רוח ה', (יחזקאל כז כו) רוח הקדים שברך בלב ימים, (ישעי' כז ח) הגה ברוחו הקשה ביום קדים:</text>
      <text title="ויבקעו המים: ">כל מים שבעולם:</text>
    </pasuk>
    <pasuk id="23">
      <text title="כל סוס פרעה: ">וכי סוס אחד היה אלא מגיד שאין כולם חשובין לפני המקום אלא כסוס אחד:</text>
    </pasuk>
    <pasuk id="24">
      <text title="באשמרת הבקר: ">שלשת חלקי הלילה קרויין אשמורות, ואותה שלפני הבקר קורא אשמורת הבקר. ואומר אני לפי שהלילה חלוק למשמרות שיר של מלאכי השרת, כת אחר כת לשלשה חלקים, לכך קרוי אשמורת, וזהו שתרגם אונקלוס במטרת:</text>
      <text title="וישקף: ">ויבט, כלומר פנה אליהם להשחיתם, ותרגומו ואסתכי, אף הוא לשון הבטה, כמו (במדבר כג יד) שדה צופים - חקל סכותא:</text>
      <text title="בעמוד אש וענן: ">עמוד ענן יורד ועושה אותו כטיט ועמוד אש מרתיחו, וטלפי סוסיהם משתמטות:</text>
      <text title="ויהם: ">לשון מהומה, אישטורדישו"ן בלעז [מבוכה] ערבבם, נטל סגניות שלהם. ושנינו בפרקי רבי אליעזר בנו של רבי יוסי הגלילי כל מקום שנאמר בו מהומה, הרעמת קול הוא, וזה אב לכולן (שמואל א' ז י) וירעם ה' בקול גדול וגו' על פלשתים ויהומם:</text>
    </pasuk>
    <pasuk id="25">
      <text title="ויסר את אפן מרכבתיו: ">מכח האש נשרפו הגלגלים והמרכבות נגררות, והיושבים בהם נעים ואיבריהן מתפרקין:</text>
      <text title="וינהגהו בכבדת: ">בהנהגה שהיא כבדה וקשה להם, במדה שמדדו (שמות ט לד) ויכבד לבו הוא ועבדיו, אף כאן וינהגהו בכבדות:</text>
      <text title="נלחם להם במצרים: ">במצריים. דבר אחר במצרים, בארץ מצרים, שכשם שאלו לוקים על הים, כך לוקים אותם שנשארו במצרים:</text>
    </pasuk>
    <pasuk id="26">
      <text title="וישבו המים: ">שזקופים ועומדים כחומה, ישובו למקומם ויכסו על מצרים:</text>
    </pasuk>
    <pasuk id="27">
      <text title="לפנות בקר: ">לעת שהבוקר פונה לבא:</text>
      <text title="לאיתנו: ">לתקפו הראשון:</text>
      <text title="נסים לקראתו: ">שהיו מהוממים ומטורפים ורצין לקראת המים:</text>
      <text title="וינער ה': ">כאדם שמנער את הקדירה והופך העליון למטה והתחתון למעלה, כך היו עולין ויורדין ומשתברין בים, ונתן הקב"ה בהם חיות לקבל היסורין:</text>
      <text title="וינער: ">ושניק, והוא לשון טרוף בלשון ארמי והרבה יש במדרשי אגדה:</text>
    </pasuk>
    <pasuk id="28">
      <text title="ויכסו את הרכב וגו' לכל חיל פרעה: ">כך דרך המקראות לכתוב למ"ד יתירה, כמו (להלן כג) לכל כליו תעשה נחשת, וכן (שם יט) לכל כלי המשכן בכל עבודתו, (במדבר ד לב) ויתדותם ומיתריהם לכל כליהם, ואינה אלא תיקון לשון:</text>
    </pasuk>
    <pasuk id="30">
      <text title="וירא ישראל את מצרים מת: ">שפלטן הים על שפתו, כדי שלא יאמרו ישראל כשם שאנו עולים מצד זה כך הם עולין מצד אחר רחוק ממנו וירדפו אחרינו:</text>
    </pasuk>
    <pasuk id="31">
      <text title="את היד הגדלה: ">את הגבורה הגדולה שעשתה ידו של הקב"ה. והרבה לשונות נופלין על לשון יד, וכולן לשון יד ממש הן, והמפרשו יתקן הלשון אחר ענין הדבור:</text>
    </pasuk>
  </chapter>
  <chapter id="15">
    <pasuk id="1">
      <text title="אז ישיר משה: ">אז כשראה הנס עלה בלבו שישיר שירה, וכן (יהושע י יב) אז ידבר יהושע, וכן (מלכים א' ז ח) ובית יעשה לבת פרעה, חשב בלבו שיעשה לה, אף כאן ישיר, אמר לו לבו שישיר, וכן עשה, ויאמרו לאמר אשירה לה'. וכן ביהושע, כשראה הנס אמר לו לבו שידבר וכן עשה (יהושע י יב) ויאמר לעיני ישראל, וכן שירת הבאר שפתח בה (במדבר כא יז) אז ישיר ישראל, פירש אחריו עלי באר ענו לה. (מלכים יא ז) אז יבנה שלמה במה, פירשו בו חכמי ישראל שבקש לבנות ולא בנה. למדנו שהיו"ד על שם המחשבה נאמרה, זהו ליישב פשוטו. אבל מדרשו אמרו רבותינו זכרונם לברכה, מכאן רמז לתחיית המתים מן התורה, וכן בכולן חוץ משל שלמה, שפירשוהו, בקש לבנות ולא בנה. ואין לומר וליישב הלשון הזה כשאר דברים הנכתבים בלשון עתיד והן מיד, כגון (איוב א ה) ככה יעשה איוב, (במדבר ט כג) על פי ה' יחנו, (שם כ) ויש אשר יהיה הענן, לפי שהן דבר ההוה תמיד, ונופל בו בין לשון עתיד בין לשון עבר, אבל זה שלא היה אלא לשעה אינו יכול ליישבו בלשון הזה:</text>
      <text title="כי גאה גאה: ">שנתגאה על כל גאה כתרגומו. דבר אחר בא הכפל לומר שעשה דבר שאי אפשר לבשר ודם לעשות, כשהוא נלחם בחבירו ומתגבר עליו מפילו מן הסוס וכאן סוס ורוכבו רמה בים וכל שאי אפשר לעשות על ידי זולתו נופל בו לשון גאות, כמו (ישעיהו יב ה) כי גאות עשה, וכן כל השירה תמצא כפולה (פסוק ב) עזי וזמרת יה ויהי לי לישועה (פסוק ג) ה' איש מלחמה ה' שמו, וכן כולם. דבר אחר כי גאה גאה על כל השירות, וכל מה שאקלס בו עוד יש בו תוספת, ולא כמדת מלך בשר ודם שמקלסין אותו ואין בו:</text>
      <text title="סוס ורכבו: ">שניהם קשורין זה בזה והמים מעלין אותם לרום ומורידין אותם לעומק ואינן נפרדין:</text>
      <text title="רמה: ">השליך וכן (דניאל ג ו) יתרמא לגוא אתון נורא. ומדרש אגדה כתוב אחד אומר רמה, וכתוב אחד אומר (פסוק ד) ירה, מלמד שהיו עולין לרום ויורדין לתהום, כמו (איוב לח ו) מי ירה אבן פנתה, מלמעלה למטה:</text>
    </pasuk>
    <pasuk id="2">
      <text title="עזי וזמרת יה: ">אונקלום תרגם תוקפי ותושבחתי. עזי כמו עזי בשור"ק, וזמרת כמו וזמרתי. ואני תמה על לשון המקרא שאין לך כמוהו בנקודתו במקרא אלא בשלושה מקומות שהוא סמוך אצל וזמרת, וכל שאר מקומות נקוד שור"ק, (ירמיה טז יט) ה' עזי ומעזי, (תהלים נט י) עזו אליך אשמורה. וכן כל תיבה בת שתי אותיות הנקודה מלאפו"ם כשהיא מארכת באות שלישית ואין השניה בשו"א בחטף, הראשונה נקודה בשור"ק כגון עז עזי, רוק רוקי, חק חקי, עול עולו, יסור עולו (ישעיהו י כז), כל כלו ושלישים על כלו (לעיל יד ז). ואלו שלושה עזי וזמרת של כאן, ושל ישעיה (ישעיהו יב ב) ושל תהלים (תהלים קיח יד) נקודים בחטף קמ"ץ, ועוד אין באחד מהם כתוב וזמרתי אלא וזמרת, וכולם סמוך להם ויהי לי לישועה, לכך אני אומר ליישב לשון המקרא, שאין עזי כמו עזי, ולא וזמרת כמו וזמרתי, אלא עזי שם דבר הוא, כמו (שם קכג א) היושבי בשמים, (עובדיה א ג) שוכני בחגוי סלע, (דברים לג טז) שוכני סנה. וזהו השבח עזי וזמרת יה הוא היה לי לישועה, וזמרת דבוק הוא לתיבת ה', כמו (שופטים ה כג) לעזרת ה', (ישעיה ט יח) בעברת ה', (קהלת ג יח) על דברת בני האדם. ולשון וזמרת לשון (ויקרא כה ד) לא תזמור, (ישעיה כה ה) זמיר עריצים, לשון כסוח וכריתה. עוזו ונקמתו של אלהינו היה לנו לישועה. ואל תתמה על לשון ויהי שלא נאמר היה, שיש לנו כמה מקראות מדברים בלשון זה, וזה דוגמתו (מלכים א ו ה) את קירות הבית סביב להיכל ולדביר ויעש צלעות סביב, היה לו לומר עשה צלעות סביב, וכן בדברי הימים (דברי הימים ב' י יז) ובני ישראל היושבים בערי יהודה וימלוך עליהם רחבעם, היה לו לומר מלך עליהם רחבעם, (במדבר יד טז) מבלתי יכולת ה' וגו' וישחטם, היה לו לומר שחטם, (שם לו - לז) והאנשים אשר שלח משה וגו' וימותו, מתו היה לו לומר, (שמות ט כא) ואשר לא שם לבו אל דבר ה' ויעזוב, היה לו לומר עזב:</text>
      <text title="זה אלי: ">בכבודו נגלה עליהם והיו מראין אותו באצבע, ראתה שפחה על הים מה שלא ראו נביאים:</text>
      <text title="ואנוהו: ">אונקלוס תרגם לשון נוה, (ישעיה לג כ) נוה שאנן, (שם סה י) לנוה צאן. דבר אחר ואנוהו לשון נוי, אספר נויו ושבחו לבאי עולם, כגון (שיר השירים ה ט - י) מה דודך מדוד דודי צח ואדום, וכל הענין:</text>
      <text title="אלהי אבי: ">הוא זה וארוממנהו. אלהי אבי, לא אני תחלת הקדושה, אלא מוחזקת ועומדת לי הקדושה ואלהותו עלי מימי אבותי:</text>
    </pasuk>
    <pasuk id="3">
      <text title="ה' איש מלחמה: ">בעל מלחמות, כמו (רות א ג) איש נעמי, וכל איש ואישך מתורגמין בעל, וכן (מלכים א' ב ב) וחזקת והיית לאיש - לגבור:</text>
      <text title="ה' שמו: ">מלחמותיו לא בכלי זיין, אלא בשמו הוא נלחם, כמו שאמר דוד (שמואל א' יז מה) ואנכי בא אליך בשם ה' צבאות. דבר אחר ה' שמו אף בשעה שהוא נלחם ונוקם מאויביו, אוחז הוא במדתו לרחם על ברואיו ולזון את כל באי עולם, ולא כמדת מלכי אדמה כשהוא עוסק במלחמה פונה עצמו מכל עסקים, ואין בו כח לעשות זו וזו:</text>
    </pasuk>
    <pasuk id="4">
      <text title="ירה בים: ">שדי בימא. שדי לשון ירייה, וכן הוא אומר (שמות יט יג) או ירה יירה או אשתדאה אישתדי, והתי"ו משמשת באלו במקום התפעל:</text>
      <text title="ומבחר: ">שם דבר, כמו (ויקרא טו ט) מרכב, (שם ד) משכב, (שמות יב טז) מקרא קדש:</text>
      <text title="טבעו: ">אין טביעה אלא במקום טיט, כמו (תהלים סט ג) טבעתי ביון מצולה, (ירמיה לח ו) ויטבע ירמיהו בטיט, מלמד שנעשה הים טיט לגמול להם כמדתם, ששיעבדו את ישראל בחומר ובלבנים:</text>
    </pasuk>
    <pasuk id="5">
      <text title="יכסימו: ">כמו יכסום, והיו"ד האמצעית יתירה בו, ודרך המקראות בכך, כמו (דברים ח יג) ובקרך וצאנך ירביון, (תהלים לו ט) ירוין מדשן ביתך, והיו"ד ראשונה שמשמעה לשון עתיד כך פרשהו, טבעו בים סוף כדי שיחזרו המים ויכסו אותן. יכסימו אין דומה לו במקרא בנקודתו, ודרכו להיות נקוד יכסימו במלאפו"ם:</text>
      <text title="כמו אבן: ">ובמקום אחר (פסוק י) צללו כעופרת, ובמקום אחר (פסוק ז) יאכלמו כקש, הרשעים כקש הולכים ומטרפין עולין ויורדין, בינונים כאבן, והכשרים כעופרת, שנחו מיד:</text>
    </pasuk>
    <pasuk id="6">
      <text title="ימינך ימינך: ">שתי פעמים, כשישראל עושין את רצונו של מקום השמאל נעשית ימין:</text>
      <text title="ימינך ה' נאדרי בכח: ">להציל את ישראל וימינך השנית תרעץ אויב. ולי נראה אותה ימין עצמה תרעץ אויב, מה שאי אפשר לאדם לעשות שתי מלאכות ביד אחת. ופשוטו של מקרא ימינך הנאדרת בכח מה מלאכתה, ימינך היא תרעץ אויב, וכמה מקראות דוגמתו (תהלים צב י) כי הנה אויביך ה' כי הנה אויביך יאבדו, (תהלים צד ג) עד מתי רשעים ה' עד מתי רשעים יעלוזו, (תהלים צג ג) נשאו נהרות ה' נשאו נהרות קולם, (תהלים קטו א) לא לנו ה' לא לנו, (הושע ב כג) אענה נאום ה' אענה את השמים, (שופטים ה ג) אנכי לה' אנכי אשירה, (תהלים קכד א - ב) לולי ה' וכו' לולי ה' שהיה לנו בקום עלינו אדם, (שופטים ה יב) עורי עורי דבורה עורי עורי דברי שיר, (ישעי' כו ו) תרמסנה רגל רגלי עני, (תהלים קלו כא - כב) ונתן ארצם לנחלה וכו' נחלה לישראל:</text>
      <text title="נאדרי: ">היו"ד יתירה, כמו (איכה א א) רבתי עם שרתי במדינות, (בראשית לא לט) גנובתי יום:</text>
      <text title="תרעץ אויב: ">תמיד היא רועצת ומשברת האויב, ודומה לו וירעצו וירוצצו את בני ישראל בשופטים (שופטים י ח). דבר אחר ימינך הנאדרת בכח היא משברת ומלקה אויב:</text>
    </pasuk>
    <pasuk id="7">
      <text title="וברב גאונך: ">אם היד בלבד רועצת האויב, כשהוא מרומם ברוב גאונו, אז יהרס קמיו, ואם ברוב גאונו לבד אויביו נהרסים, קל וחומר כששלח בם חרון אף יאכלמו:</text>
      <text title="תהרס: ">תמיד אתה הורס קמיך הקמים נגדך, ומי הם הקמים כנגדו, אלו הקמים על ישראל, וכן הוא אומר (תהלים פג ג) כי הנה אויביך יהמיון, ומה היא ההמיה, (שם ב) על עמך יערימו סוד, ועל זה קורא אותם אויביו של מקום:</text>
    </pasuk>
    <pasuk id="8">
      <text title="וברוח אפיך: ">היוצא משני נחירים של אף. דבר הכתוב כביכול בשכינה דוגמת מלך בשר ודם, כדי להשמיע אוזן הבריות כפי ההוה שיוכלו להבין דבר. כשאדם כועס יוצא רוח מנחיריו, וכן (תהלים יח ט) עלה עשן באפו, וכן (איוב ד ט) ומרוח אפו יכלו, וזהו שאמר (ישעיהו מח ט) למען שמי אאריך אפי, כשזעפו נח נשימתו ארוכה, וכשהוא כועס, נשימתו קצרה, (שם) ותהלתי אחטם לך, ולמען תהלתי אשים חטם באפי לסתום נחירי בפני האף והרוח שלא יצאו, לך בשבילך. אחטם כמו נאקה בחטם במסכת שבת (דף נא ב) כך נראה בעיני. וכל אף וחרון שבמקרא אני אומר כן, (דברים ז ד) חרה אף, כמו (איוב ל ל) ועצמי חרה מני חורב, לשון שריפה ומוקד, שהנחירים מתחממים ונחרים בעת הקצף, וחרון מגזרת חרה, כמו רצון מגזרת רצה, וכן חמה לשון חמימות, על כן הוא אומר (אסתר א יב) וחמתו בערה בו, ובנוח החמה אומר נתקררה דעתו:</text>
      <text title="נערמו מים: ">אונקלוס תרגם לשון ערמימות ולשון צחות המקרא, כמו (שיר השירים ז ג) ערמת חטים, ונצבו כמו נד יוכיח. ממוקד רוח שיצא מאפיך יבשו המים והם נעשו כמין גלים וכריות של ערימה שהם גבוהים:</text>
      <text title="נערמו מים: ">ממוקד רוח שיצא מאפיך יבשו המים והם נעשו כמין גלים וכריות של ערימה שהם גבוהים
</text>
      <text title="כמו נד: ">כתרגומו כשור, כחומה:</text>
      <text title="נד: ">לשון צבור וכנוס, כמו (ישעיהו יז יא) נד קציר ביום נחלה, (תהלים לג ז) כונס כנד, לא כתיב כנאד אלא כנד, ואלו היה כנד כמו כנאד. וכונס לשון הכנסה, היה לו לכתוב מכניס כבנאד מי הים, אלא כונס לשון אוסף וצובר הוא, וכן (יהושע ג טז) קמו נד אחד, (שם יג) ויעמדו נד אחד, ואין לשון קימה ועמידה בנאדות אלא בחומות וצבורים, ולא מצינו נאד נקוד אלא במלאפו"ם, כמו (תהלים נו ט) שימה דמעתי בנאדך, (שופטים ד יט) את נאד החלב:</text>
      <text title="קפאו: ">כמו (איוב י י) וכגבינה תקפיאני, שהוקשו ונעשו כאבנים והמים זורקים את המצרים על האבן בכח ונלחמים בם בכל מיני קושי:</text>
      <text title="בלב ים: ">בחוזק הים, ודרך המקראות לדבר כן (דברים ד יא) עד לב השמים, (שמואל ב' יח יד) בלב האלה, לשון עקרו ותקפו של דבר:</text>
    </pasuk>
    <pasuk id="9">
      <text title="אמר אויב: ">לעמו כשפיתם בדברים, ארדוף ואשיגם ואחלק שלל עם שרי ועבדי:</text>
      <text title="תמלאמו: ">תתמלא מהם:</text>
      <text title="נפשי: ">רוחי ורצוני. ואל תתמה על תיבה המדברת בשתים - תמלאמו תמלא מהם, יש הרבה כלשון הזה (שופטים א טו) כי ארץ הנגב נתתני, כמו נתת לי. (בראשית לז ד) ולא יכלו דברו לשלום, כמו דבר עמו. (ירמיה י כ) בני יצאוני, כמו יצאו ממני. (איוב לא לז) מספר צעדי אגידנו, כמו אגיד לו, אף כאן תמלאמו - תמלא נפשי מהם:</text>
      <text title="אריק חרבי: ">אשלוף, ועל שם שהוא מריק את התער בשליפתו ונשאר ריק נופל בו לשון הרקה, כמו (בראשית מב לה) מריקים שקיהם, (ירמיה מח יב) וכליו יריקו. ואם תאמר אין לשון ריקות נופל על היוצא, אלא על התיק ועל השק ועל הכלי שיצא ממנה, אבל לא על החרב ועל היין, ולדחוק ולפרש אריק חרבי, כלשון (בראשית יד יד) וירק את חניכיו - אזדיין בחרבי, מצינו הלשון מוסב אף על היוצא (שיר השירים א ג) שמן תורק, (ירמיהו מח יא) ולא הורק מכלי אל כלי, לא הורק הכלי אין כתיב כאן אלא לא הורק היין מכלי אל כלי, מצינו הלשון מוסב על היין. וכן (יחזקאל כח ז) והריקו חרבותם על יפי חכמתך, דחירם:</text>
      <text title="תורישמו: ">לשון רישות ודלות, כמו (שמואל א' ב ז) מוריש ומעשיר:</text>
    </pasuk>
    <pasuk id="10">
      <text title="נשפת: ">לשון הפחה, וכן (ישעיהו מ כד) וגם נשף בהם:</text>
      <text title="צללו: ">שקעו, עמקו, לשון (תהלים סט ג) מצולה:</text>
      <text title="כעופרת: ">אבר פלו"ם [עופרת] בלעז:</text>
    </pasuk>
    <pasuk id="11">
      <text title="באלם: ">בחזקים, כמו (יחזקאל יז יג) ואת אילי הארץ לקח, (תהלים כב כ) אילותי לעזרתי חושה:</text>
      <text title="נורא תהלות: ">יראוי מלהגיד תהלותיו פן ימעטו, כמו שכתוב (שם סה ב) לך דומיה תהלה:</text>
    </pasuk>
    <pasuk id="12">
      <text title="נטית ימינך: ">כשהקב"ה נוטה ידו הרשעים כלים ונופלים, לפי שהכל נתון בידו ונופלים בהטייתה וכן הוא אומר (ישעיה לא ג) וה' יטה ידו וכשל עוזר ונפל עזור. משל לכלי זכוכית הנתונים בידי אדם, מטה ידו מעט והן נופלין ומשתברין:</text>
      <text title="תבלעמו ארץ: ">מכאן שזכו לקבורה בשכר שאמרו (לעיל ט כז) ה' הצדיק:</text>
    </pasuk>
    <pasuk id="13">
      <text title="נהלת: ">לשון מנהל, ואונקלוס תרגם לשון נושא וסובל, ולא דקדק לפרש אחר לשון העברית:</text>
    </pasuk>
    <pasuk id="14">
      <text title="ירגזון: ">מתרגזין:</text>
      <text title="ישבי פלשת: ">מפני שהרגו את בני אפרים שמיהרו את הקץ ויצאו בחזקה, כמפורש בדברי הימים (דברי הימים א' ז כא) והרגום אנשי גת:</text>
    </pasuk>
    <pasuk id="15">
      <text title="אלופי אדום אילי מואב: ">והלא לא היה להם לירא כלום, שהרי לא עליהם הולכים, אלא מפני אנינות שהיו מתאוננים ומצטערים על כבודם של ישראל:</text>
      <text title="נמגו: ">נמסו, כמו (תהלים סה יא) ברביבים תמוגגנה. אמרו עלינו הם באים לכלותינו ולירש את ארצנו:</text>
    </pasuk>
    <pasuk id="16">
      <text title="תפל עליהם אימתה: ">על הרחוקים:</text>
      <text title="ופחד: ">על הקרובים, כענין שנאמר (יהושע ב י) כי שמענו את אשר הוביש וגו':</text>
      <text title="עד יעבר עד יעבר: ">כתרגומו:</text>
      <text title="קנית: ">חבבת משאר אומות, כחפץ הקנוי בדמים יקרים, שחביב על האדם:</text>
    </pasuk>
    <pasuk id="17">
      <text title="תבאמו: ">נתנבא משה שלא יכנס לארץ לכך לא נאמר תביאנו:</text>
      <text title="מכון לשבתך: ">מקדש של מטה מכוון כנגד כסא של מעלה אשר פעלת:</text>
      <text title="מקדש: ">הטעם עליו זקף גדול להפרידו מתיבת השם שלאחריו המקדש אשר כוננו ידיך ה'. חביב בית המקדש שהעולם נברא ביד אחת, שנאמר (ישעיהו מח יג) אף ידי יסדה ארץ, ומקדש בשתי ידים. ואימתי יבנה בשתי ידים, בזמן שה' ימלוך לעולם ועד, לעתיד לבא שכל המלוכה שלו:</text>
    </pasuk>
    <pasuk id="18">
      <text title="לעלם ועד: ">לשון עולמות הוא והוי"ו בו יסוד לפיכך היא פתוחה, אבל (ירמיהו כט כג) ואנכי היודע ועד, שהוי"ו בו שימוש, קמוצה היא:</text>
    </pasuk>
    <pasuk id="19">
      <text title="כי בא סוס פרעה: ">כאשר בא:</text>
    </pasuk>
    <pasuk id="20">
      <text title="ותקח מרים הנביאה: ">היכן נתנבאה כשהיתה אחות אהרן, קודם שנולד משה, אמרה עתידה אמי שתלד בן וכו', כדאיתא בסוטה (דף יג א). דבר אחר אחות אהרן לפי שמסר נפשו עליה כשנצטרעה, נקראת על שמו:</text>
      <text title="את התף: ">כלי של מיני זמר:</text>
      <text title="בתפים ובמחלת: ">מובטחות היו צדקניות שבדור שהקדוש ברוך הוא עושה להם נסים והוציאו תופים ממצרים:</text>
    </pasuk>
    <pasuk id="21">
      <text title="ותען להם מרים: ">משה אמר שירה לאנשים, הוא אומר והם עונין אחריו, ומרים אמרה שירה לנשים:</text>
    </pasuk>
    <pasuk id="22">
      <text title="ויסע משה: ">הסיען בעל כרחם שעטרו מצרים סוסיהם בתכשיטי זהב וכסף ואבנים טובות, והיו ישראל מוצאין אותם בים, וגדולה היתה ביזת הים מביזת מצרים, שנאמר (שיר השירים א יא) תורי זהב נעשה לך עם נקודות הכסף, לפיכך הוצרך להסיען בעל כרחם:</text>
    </pasuk>
    <pasuk id="23">
      <text title="ויבאו מרתה: ">כמו למרה, ה"א בסוף תיבה במקום למ"ד בתחילתה, והתי"ו היא במקום ה"א הנשרשת בתיבת מרה, ובסמיכתה כשהיא נדבקת לה"א, שהוא מוסיף במקום הלמ"ד, תהפך הה"א של שרש לתי"ו, וכן כל ה"א שהיא שרש בתיבה, תתהפך לתי"ו בסמיכתה, כמו (ישעיהו כז ד) חמה אין לי, (אסתר א יב) וחמתו בערה בו, הרי ה"א של שורש נהפכת לתי"ו, מפני שנסמכת אל הו"ו הנוספת, וכן (ויקרא כה מד) עבד ואמה, (בראשית ל ג) הנה אמתי בלהה, (שם ב ז) לנפש חיה, (איוב לג כ) וזהמתו חיתו לחם, (שופטים ד ה) בין הרמה, (שמואל א' ז יז) ותשובתו הרמתה:</text>
    </pasuk>
    <pasuk id="24">
      <text title="וילנו: ">לשון נפעל הוא וכן התרגום לשון נפעל הוא ואתרעמו. כן דרך לשון תלונה להסב הדבור אל האדם מתלונן מתרועם, ולא אמר, לונן, רועם, וכן יאמר הלועז דיקומפליינש"ט שי"י [התלונן], מוסב הדבור אליו באמרו שי"י [עצמו]:</text>
    </pasuk>
    <pasuk id="25">
      <text title="שם שם לו: ">במרה נתן להם מקצת פרשיות של תורה שיתעסקו בהם, שבת ופרה אדומה ודינין:</text>
      <text title="ושם נסהו: ">לעם, וראה קשי ערפן שלא נמלכו במשה בלשון יפה, בקש עלינו רחמים שיהיה לנו מים לשתות, אלא נתלוננו:</text>
    </pasuk>
    <pasuk id="26">
      <text title="אם שמוע תשמע: ">זו קבלה שיקבלו עליהם:</text>
      <text title="תעשה: ">היא עשייה:</text>
      <text title="והאזנת: ">תטה אזנים לדקדק בהם:</text>
      <text title="כל חקיו: ">דברים שאינן אלא גזירת מלך בלא שום טעם, ויצר הרע מקנטר עליהם מה איסור באלו, למה נאסרו, כגון לבישת כלאים ואכילת חזיר ופרה אדומה וכיוצא בהם:</text>
      <text title="לא אשים עליך: ">ואם אשים הרי היא כלא הושמה, כי אני ה' רופאך, זהו מדרשו. ולפי פשוטו כי אני ה' רופאך ומלמדך תורה ומצות למען תנצל מהם, כרופא הזה האומר לאדם אל תאכל [דבר זה פן יביאך לידי חולי זה] וכן הוא אומר (משלי ג ח) רפאות תהי לשרך:</text>
    </pasuk>
    <pasuk id="27">
      <text title="שתים עשרה עינות מים: ">כנגד י"ב שבטים נזדמנו להם:</text>
      <text title="ושבעים תמרים: ">כנגד שבעים זקנים:</text>
    </pasuk>
  </chapter>
  <chapter id="16">
    <pasuk id="1">
      <text title="בחמשה עשר יום: ">נתפרש היום של חנייה זו, לפי שבו ביום כלתה החררה שהוציאו ממצרים והוצרכו למן, למדנו שאכלו משירי הבצק [משירי המצה] ששים ואחת סעודות, וירד להם מן בששה עשר באייר ויום ראשון בשבת היה, כדאיתא במסכת שבת (דף פז ב):</text>
    </pasuk>
    <pasuk id="2">
      <text title="וילונו: ">לפי שכלה הלחם:</text>
    </pasuk>
    <pasuk id="3">
      <text title="מי יתן מותנו: ">שנמות, ואינו שם דבר כמו מותנו אלא כמו עשותנו, חנותנו, שובנו, לעשות אנחנו, לחנות אנחנו, למות אנחנו. ותרגומו לוי דמיתנא, כמו (במדבר יד ב) לו מתנו, הלואי והיינו מתים:</text>
    </pasuk>
    <pasuk id="4">
      <text title="דבר יום ביומו: ">צורך אכילת יום ילקטו ביומו, ולא ילקטו היום לצורך מחר:</text>
      <text title="למען אנסנו הילך בתורתי: ">אם ישמרו מצות התלויות בו, שלא יותירו ממנו ולא יצאו בשבת ללקוט:</text>
    </pasuk>
    <pasuk id="5">
      <text title="והיה משנה: ">ליום ולמחרת:</text>
      <text title="משנה: ">על שהיו רגילים ללקוט יום יום של שאר ימות השבוע. ואומר אני אשר יביאו והיה משנה, לאחר שיביאו ימצאו משנה במדידה על אשר ילקטו וימודו יום יום וזהו (להלן פסוק כב) לקטו לחם משנה, בלקיטתו היה נמצא לחם משנה. וזהו (להלן פסוק כט) על כן הוא נותן לכם ביום הששי לחם יומים, נותן לכם ברכה פוישו"ן [שפע] בבית למלאות העומר פעמים ללחם יומים:</text>
    </pasuk>
    <pasuk id="6">
      <text title="ערב: ">כמו לערב:</text>
      <text title="וידעתם כי ה' הוציא אתכם מארץ מצרים: ">לפי שאמרתם לנו כי הוצאתם אותנו, תדעו כי לא אנחנו המוציאים אלא ה' הוציא אתכם, שיגיז לכם את השליו:</text>
    </pasuk>
    <pasuk id="7">
      <text title="ובקר וראיתם: ">לא על הכבוד שנאמר (להלן פסוק י) והנה כבוד ה' נראה בענן, נאמר, אלא כך אמר להם ערב וידעתם כי היכולת בידו ליתן תאותכם ובשר יתן, אך לא בפנים מאירות יתננה לכם, כי שלא כהוגן שאלתם אותו ומכרס מלאה, והלחם ששאלתם לצורך, בירידתו לבקר תראו את כבוד אור פניו שיורידהו לכם דרך חיבה בבקר, שיש שהות להכינו וטל מלמעלה וטל מלמטה כמונח בקופסא:</text>
      <text title="את תלנתיכם על ה': ">כמו אשר על ה':</text>
      <text title="ונחנו מה: ">מה אנחנו חשובין:</text>
      <text title="כי תלינו עלינו: ">שתרעימו עלינו את הכל, את בניכם ונשיכם ובנותיכם וערב רב, ועל כרחי אני זקוק לפרש תלינו בלשון תפעילו מפני דגשותו וקרייתו, שאלו היה רפה הייתי מפרשו בלשון תפעלו, כמו (שמות יז ג) וילן העם על משה, או אם היה דגוש ואין בו יו"ד ונקרא תלונו, הייתי מפרשו לשון תתלוננו, עכשיו הוא משמע תלינו את אחרים, כמו במרגלים (במדבר יד לו) וילינו עליו את כל העדה:</text>
    </pasuk>
    <pasuk id="8">
      <text title="בשר לאכל: ">ולא לשובע, למדה תורה דרך ארץ שאין אוכלין בשר לשובע. ומה ראה להוריד לחם בבקר ובשר בערב, לפי שהלחם שאלו כהוגן, שאי אפשר לו לאדם בלא לחם, אבל בשר שאלו שלא כהוגן, שהרבה בהמות היו להם. ועוד, שהיה אפשר להם בלא בשר, לפיכך נתן להם בשעת טורח, שלא כהוגן:</text>
      <text title="אשר אתם מלינם עליו: ">את האחרים השומעים אתכם מתלוננים:</text>
    </pasuk>
    <pasuk id="9">
      <text title="קרבו: ">למקום שהענן ירד:</text>
    </pasuk>
    <pasuk id="13">
      <text title="השלו: ">מין עוף ושמן מאד:</text>
      <text title="היתה שכבת הטל: ">הטל שוכב על המן ובמקום אחר הוא אומר (במדבר יא ט) וברדת הטל וגו' הטל יורד על הארץ והמן יורד עליו, וחוזר ויורד טל עליו והרי הוא כמונח בקופסא:</text>
    </pasuk>
    <pasuk id="14">
      <text title="ותעל שכבת הטל וגו': ">כשהחמה זורחת עולה הטל שעל המן לקראת החמה, כדרך טל עולה לקראת החמה, אף אם תמלא שפופרת של ביצה טל, ותסתום את פיה ותניחה בחמה, היא עולה מאליה באויר. ורבותינו דרשו שהטל עולה מן הארץ באויר, וכעלות שכבת הטל נתגלה המן וראו והנה על פני המדבר וגו':</text>
      <text title="דק: ">דבר דק:</text>
      <text title="מחספס: ">מגולה, ואין דומה לו במקרא. ויש לפרש מחוספס לשון חפיסא ודלוסקמא שבלשון משנה. כשנתגלה משכבת הטל ראו שהיה דבר דק מחוספס בתוכו בין שתי שכבות הטל. ואונקלוס תרגם מקלף, לשון (בראשית ל לז) מחשוף הלבן:</text>
      <text title="ככפר: ">כפור ייליד"ה בלעז [שכבה קפואה] דעדק כגיר (ישעיהו כז ט) כאבני גיר והוא מין צבע שחור, כדאמרינן גבי כסוי הדם (חולין פח ב) הגיר והזרניך. דעדק כגיר כגלידא על ארעא, דק היה כגיר ושוכב מוגלד כקרח על הארץ. וכן פירוש דק ככפור, שטוח קלוש ומחובר כגליד. דק טינבי"ש בלעז [דק], שהיה מגליד גלד דק מלמעלה. וכגיר שתרגם אונקלוס, תוספת הוא על לשון העברית, ואין לו תיבה בפסוק:</text>
    </pasuk>
    <pasuk id="15">
      <text title="מן הוא: ">הכנת מזון הוא, כמו (דניאל א ה) וימן להם המלך:</text>
      <text title="כי לא ידעו מה הוא: ">שיקראוהו בשמו:</text>
    </pasuk>
    <pasuk id="16">
      <text title="עמר: ">שם מדה:</text>
      <text title="מספר נפשתיכם: ">כפי מנין נפשות שיש לאיש באהלו תקחו עומר לכל גולגולת:</text>
    </pasuk>
    <pasuk id="17">
      <text title="המרבה והממעיט: ">יש שלקטו הרבה ויש שלקטו מעט וכשבאו לביתם ומדדו בעומר, איש איש מה שלקטו, ומצאו שהמרבה ללקוט לא העדיף על עומר לגולגולת אשר באהלו, והממעיט ללקוט לא מצא חסר מעומר לגולגולת, וזהו נס גדול שנעשה בו:</text>
    </pasuk>
    <pasuk id="20">
      <text title="ויותרו אנשים: ">דתן ואבירם:</text>
      <text title="וירם תולעים: ">לשון רמה:</text>
      <text title="ויבאש: ">הרי זה מקרא הפוך, שתחלה הבאיש ולבסוף התליע, כענין שנאמר (פסוק כד) ולא הבאיש ורמה לא היתה בו, וכן דרך כל המתליעים:</text>
    </pasuk>
    <pasuk id="21">
      <text title="וחם השמש ונמס: ">הנשאר בשדה נמוח ונעשה נחלים, ושותין ממנו אילים וצבאים, ואומות העולם צדין מהם וטועמין בהם טעם מן, ויודעין מה שבחן של ישראל. ותרגומו של נמס פשר, לשון פושרין, על ידי השמש מתחמם ומפשיר דישטיפרי"ר [להפשיר] ודוגמתו בסנהדרין בסוף ארבע מיתות [סז]:</text>
      <text title="ונמס: "> דישטיפרי"ר [להפשיר] ודוגמתו בסנהדרין בסוף ארבע מיתות [סז:</text>
    </pasuk>
    <pasuk id="22">
      <text title="לקטו לחם משנה: ">כשמדדו את לקיטתם באהליהם מצאו כפלים שני העומר לאחד. ומדרש אגדה לחם משנה משונה. אותו היום נשתנה לשבח בריחו וטעמו:</text>
      <text title="ויגידו למשה: ">שאלוהו מה היום מיומים, ומכאן יש ללמוד שעדיין לא הגיד להם משה פרשת שבת שנצטווה לומר להם (פסוק ה) והיה ביום הששי והכינו וגו', עד ששאלו את זאת, אמר להם (פסוק כג) הוא אשר דבר ה', שנצטויתי לומר לכם, ולכך ענשו הכתוב, שאמר לו (פסוק כח) עד אנה מאנתם, ולא הוציאו מן הכלל:</text>
    </pasuk>
    <pasuk id="23">
      <text title="את אשר תאפו אפו: ">מה שאתם רוצים לאפות בתנור, אפו היום, הכל לשני ימים, ומה שאתם צריכים לבשל ממנו במים, בשלו היום. לשון אפייה נופל בלחם, ולשון בישול בתבשיל:</text>
      <text title="למשמרת: ">לגניזה:</text>
    </pasuk>
    <pasuk id="25">
      <text title="ויאמר משה אכלהו היום כי שבת היום: ">שחרית שהיו רגילים לצאת וללקוט, באו לשאול אם נצא אם לאו, אמר להם את שבידכם אכלו. לערב חזרו לפניו ושאלוהו מהו לצאת, אמר להם שבת היום. ראה אותם דואגים שמא פסק המן ולא ירד עוד, אמר להם היום לא תמצאוהו. מה תלמוד לומר היום, היום לא תמצאוהו אבל מחר תמצאוהו:</text>
    </pasuk>
    <pasuk id="26">
      <text title="וביום השביעי שבת: ">שבת הוא, המן לא יהיה בו, ולא בא הכתוב אלא לרבות יום הכיפורים וימים טובים:</text>
    </pasuk>
    <pasuk id="28">
      <text title="עד אנה מאנתם: ">משל הדיוט הוא, בהדי הוצא לקי כרבא, על ידי הרשעים מתגנין הכשרין:</text>
    </pasuk>
    <pasuk id="29">
      <text title="ראו: ">בעיניכם כי ה' בכבודו מזהיר אתכם על השבת, שהרי נס נעשה בכל ערב שבת לתת לכם לחם יומים:</text>
      <text title="שבו איש תחתיו: ">מכאן סמכו חכמים ארבע אמות ליוצא חוץ לתחום:</text>
      <text title="אל יצא איש ממקמו: ">אלו אלפים אמה של תחום שבת, ולא במפורש, שאין תחומין אלא מדברי סופרים, ועיקרו של מקרא על לוקטי המן נאמר:</text>
    </pasuk>
    <pasuk id="31">
      <text title="והוא כזרע גד לבן: ">עשב ששמו אליינדר"א [כוסבר] וזרע שלו עגול ואינו לבן, והמן היה לבן, ואינו נמשל לזרע גד אלא לענין העגול כזרע גד היה, והוא לבן:</text>
      <text title="כצפיחת: ">בצק שמטגנין אותו בדבש וקורין לו אסקריטין בלשון משנה והוא תרגום של אונקלוס:</text>
    </pasuk>
    <pasuk id="32">
      <text title="למשמרת: ">לגניזה:</text>
      <text title="לדרותיכם: ">בימי ירמיהו כשהיה ירמיהו מוכיחם, למה אין אתם עוסקים בתורה והם אומרים נניח מלאכתנו ונעסוק בתורה, מהיכן נתפרנס, הוציא להם צנצנת המן ואמר להם (ירמיהו ב לא) הדור אתם ראו דבר ה', שמעו לא נאמר אלא ראו, בזה נתפרנסו אבותיכם, הרבה שלוחין יש לו למקום להכין מזון ליראיו:</text>
    </pasuk>
    <pasuk id="33">
      <text title="צנצנת: ">צלוחית של חרס, כתרגומו:</text>
      <text title="והנח אתו לפני ה': ">לפני הארון, ולא נאמר מקרא זה עד שנבנה אהל מועד, אלא שנכתב כאן בפרשת המן:</text>
    </pasuk>
    <pasuk id="35">
      <text title="ארבעים שנה: ">והלא חסר שלושים יום, שהרי בחמישה עשר באייר ירד להם המן תחלה, ובחמישה עשר בניסן פסק, שנאמר (יהושע ה יב) וישבות המן ממחרת, אלא מגיד שהעוגות שהוציאו ישראל ממצרים טעמו בהם טעם מן:</text>
      <text title="אל ארץ נושבת: ">לאחר שעברו את הירדן שאותה שבעבר הירדן מיושבת וטובה, שנאמר (דברים ג כה) אעברה נא ואראה את הארץ הטובה אשר בעבר הירדן, ותרגום של נושבת יתבתא, רצה לומר מיושבת:</text>
      <text title="אל קצה ארץ כנען: ">בתחלת הגבול, קודם שעברו את הירדן, והוא ערבות מואב. נמצאו מכחישין זה את זה, אלא בערבות מואב כשמת משה בשבעה באדר פסק המן מלירד, ונסתפקו ממן שלקטו בו ביום עד שהקריבו העומר בששה עשר בניסן, שנאמר (יהושע ה יא) ויאכלו מעבור הארץ ממחרת הפסח:</text>
    </pasuk>
    <pasuk id="36">
      <text title="עשרית האיפה: ">האיפה שלש סאין, והסאה ששה קבין והקב ארבעה לוגין והלוג שש ביצים נמצא עשירית האיפה ארבעים ושלוש ביצים וחומש ביצה והוא שיעור לחלה ולמנחות:</text>
    </pasuk>
  </chapter>
  <chapter id="17">
    <pasuk id="2">
      <text title="מה תנסון: ">לומר היוכל לתת מים בארץ ציה:</text>
    </pasuk>
    <pasuk id="4">
      <text title="עוד מעט: ">אם אמתין עוד מעט וסקלוני:</text>
    </pasuk>
    <pasuk id="5">
      <text title="עבר לפני העם: ">וראה אם יסקלוך, למה הוצאת לעז על בני:</text>
      <text title="וקח אתך מזקני ישראל: ">לעדות שיראו שעל ידך המים יוצאים מן הצור, ולא יאמרו מעיינות היו שם מימי קדם:</text>
      <text title="ומטך אשר הכית בו את היאר: ">מה תלמוד לומר אשר הכית בו את היאור, אלא שהיו ישראל אומרים על המטה שאינו מוכן אלא לפורעניות, בו לקה פרעה ומצרים כמה מכות במצרים ועל הים, לכן נאמר אשר הכית בו את היאר, יראו עתה שאף לטובה הוא מוכן:</text>
    </pasuk>
    <pasuk id="6">
      <text title="והכית בצור: ">על הצור לא נאמר אלא בצור, מכאן שהמטה היה של מין דבר חזק ושמו סנפרינון והצור נבקע מפניו:</text>
    </pasuk>
    <pasuk id="8">
      <text title="ויבא עמלק וגו': ">סמך פרשה זו למקרא זה, לומר תמיד אני ביניכם ומזומן לכל צרכיכם, ואתם אומרים (פסוק ז) היש ה' בקרבנו אם אין, חייכם שהכלב בא ונושך אתכם ואתם צועקים אלי ותדעון היכן אני. משל לאדם שהרכיב בנו על כתפו ויצא לדרך, היה אותו הבן רואה חפץ ואומר, אבא טול חפץ זה ותן לי, והוא נותן לו, וכן שניה וכן שלישית, פגעו באדם אחד, אמר לו אותו הבן ראית את אבא. אמר לו אביו אינך יודע היכן אני, השליכו מעליו ובא הכלב ונשכו:</text>
    </pasuk>
    <pasuk id="9">
      <text title="בחר לנו: ">לי ולך, השוהו לו, מכאן אמרו יהי כבוד תלמידך חביב עליך כשלך וכבוד חבירך כמורא רבך, מנין שנאמר (במדבר יב יא) ויאמר אהרן אל משה בי א-דני והלא אהרן גדול מאחיו היה ועושה את חבירו כרבו. ומורא רבך כמורא שמים מנין, שנאמר (שם יא כח) אדוני משה כלאם, כלם מן העולם, חייבין הם כלייה, המורדים בך, כאלו מרדו בהקב"ה:</text>
      <text title="וצא הלחם: ">צא מן הענן והלחם בו:</text>
      <text title="מחר: ">בעת המלחמה אנכי נצב:</text>
      <text title="בחר לנו אנשים: ">גבורים ויראי חטא שתהא זכותן מסייעתן. דבר אחר בחר לנו אנשים שיודעין לבטל כשפים לפי שבני עמלק מכשפין היו:</text>
    </pasuk>
    <pasuk id="10">
      <text title="ומשה אהרן וחור: ">מכאן לתענית שצריכים שלשה לעבור לפני התיבה, שבתענית היו שרויים:</text>
      <text title="חור: ">בנה של מרים היה וכלב בעלה:</text>
    </pasuk>
    <pasuk id="11">
      <text title="כאשר ירים משה ידו: ">וכי ידיו של משה נוצחות היו המלחמה וכו' כדאיתא בראש השנה (כט א):</text>
    </pasuk>
    <pasuk id="12">
      <text title="וידי משה כבדים: ">בשביל שנתעצל במצוה ומנה אחר תחתיו, נתייקרו ידיו:</text>
      <text title="ויקחו: ">אהרן וחור:</text>
      <text title="אבן וישימו תחתיו: ">ולא ישב לו על כר וכסת. אמר ישראל שרויין בצער, אף אני אהיה עמהם בצער:</text>
      <text title="ויהי ידיו אמונה: ">ויהי משה ידיו באמונה פרושות השמים בתפלה נאמנה ונכונה:</text>
      <text title="עד בא השמש: ">שהיו עמלקים מחשבין את השעות באצטרולוגיאה באיזו שעה הם נוצחים, והעמיד להם משה חמה וערבב את השעות:</text>
    </pasuk>
    <pasuk id="13">
      <text title="ויחלש יהושע: ">חתך ראשי גבוריו ולא השאיר אלא חלשים שבהם ולא הרגם כולם, מכאן אנו למדין שעשה על פי הדבור של שכינה:</text>
    </pasuk>
    <pasuk id="14">
      <text title="כתב זאת זכרון: ">שבא עמלק להזדווג לישראל קודם לכל האומות:</text>
      <text title="ושים באזני יהושע: ">המכניס את ישראל לארץ, שיצוה את ישראל לשלם לו את גמולו, כאן נרמז לו למשה שיהושע מכניס את ישראל לארץ:</text>
      <text title="כי מחה אמחה: ">לכך אני מזהירך כן, כי חפץ אני למחותו:</text>
    </pasuk>
    <pasuk id="15">
      <text title="ויקרא שמו: ">של מזבח:</text>
      <text title="ה' נסי: ">הקב"ה עשה לנו כאן נס גדול, לא שהמזבח קרוי ה', אלא המזכיר שמו של מזבח זוכר את הנס שעשה המקום, ה' הוא נס שלנו:</text>
    </pasuk>
    <pasuk id="16">
      <text title="ויאמר: ">משה:</text>
      <text title="כי יד על כס יה: ">ידו של הקב"ה הורמה לישבע בכסאו להיות לו מלחמה ואיבה בעמלק עולמית, ומהו כס, ולא נאמר כסא, ואף השם נחלק לחציו, נשבע הקב"ה שאין שמו שלם ואין כסאו שלם עד שימחה שמו של עמלק כולו, וכשימחה שמו יהיה השם שלם והכסא שלם, שנאמר (תהלים ט ז) האויב תמו חרבות לנצח, זהו עמלק שכתוב בו (עמוס א יא) ועברתו שמרה נצח, (תהלים שם) וערים נתשת אבד זכרם המה, מהו אומר אחריו (תהלים ט ח) וה' לעולם ישב, הרי השם שלם, (תהלים שם) כונן למשפט כסאו, הרי כסאו שלם:</text>
    </pasuk>
  </chapter>
  <chapter id="18">
    <pasuk id="1">
      <text title="וישמע יתרו: ">מה שמועה שמע ובא, קריעת ים סוף ומלחמת עמלק:</text>
      <text title="יתרו: ">שבע שמות נקראו לו רעואל, יתר, יתרו, חובב, חבר, קיני, פוטיאל. יתר, על שם שיתר פרשה אחת בתורה (להלן פסוק כא) ואתה תחזה. יתרו לכשנתגייר וקיים המצות הוסיפו לו אות אחת על שמו. חובב שחבב את התורה. וחובב הוא יתרו, שנאמר (שופטים ד יא) מבני חובב חותן משה. ויש אומרים רעואל אביו של יתרו היה, ומה הוא אומר (שמות ב יח) ותבאנה אל רעואל אביהן, שהתינוקות קורין לאבי אביהן אבא. בספרי:</text>
      <text title="חתן משה: ">כאן היה יתרו מתכבד במשה, אני חותן המלך ולשעבר היה משה תולה הגדולה בחמיו, שנאמר (שמות ד יח) וישב אל יתר חותנו:</text>
      <text title="למשה ולישראל: ">שקול משה כנגד כל ישראל:</text>
      <text title="את כל אשר עשה: ">להם בירידת המן ובבאר ובעמלק:</text>
      <text title="כי הוציא ה' וגו': ">זו גדולה על כולם:</text>
    </pasuk>
    <pasuk id="2">
      <text title="אחר שלוחיה: ">כשאמר לו הקב"ה במדין (שמות ד יט) לך שוב מצרימה, (שם כ) ויקח משה את אשתו ואת בניו גו' ויצא אהרן לקראתו, (שם כז) ויפגשהו בהר הא-להים. אמר לו מי הם הללו. אמר לו זו היא אשתי שנשאתי במדין ואלו בני. אמר לו והיכן אתה מוליכן. אמר לו למצרים. אמר לו על הראשונים אנו מצטערים ואתה בא להוסיף עליהם. אמר לה לכי אל בית אביך, נטלה שני בניה והלכה לה:</text>
    </pasuk>
    <pasuk id="4">
      <text title="ויצלני מחרב פרעה: ">כשגילו דתן ואבירם על דבר המצרי ובקש להרוג את משה, נעשה צוארו כעמוד של שיש:</text>
    </pasuk>
    <pasuk id="5">
      <text title="אל המדבר: ">אף אנו יודעין שבמדבר היו, אלא בשבחו של יתרו דבר הכתוב, שהיה יושב בכבודו של עולם ונדבו לבו לצאת אל המדבר, מקום תהו, לשמוע דברי תורה:</text>
    </pasuk>
    <pasuk id="6">
      <text title="ויאמר אל משה: ">על ידי שליח:</text>
      <text title="אני חתנך יתרו וגו': ">אם אין אתה יוצא בגיני צא בגין אשתך, ואם אין אתה יוצא בגין אשתך צא בגין שני בניה:</text>
    </pasuk>
    <pasuk id="7">
      <text title="ויצא משה: ">כבוד גדול נתכבד יתרו באותה שעה, כיון שיצא משה יצא אהרן נדב ואביהוא, ומי הוא שראה את אלו יוצאין ולא יצא:</text>
      <text title="וישתחו וישק לו: ">איני יודע מי השתחוה למי, כשהוא אומר איש לרעהו, מי הקרוי איש, זה משה, שנאמר (במדבר יב ג) והאיש משה:</text>
    </pasuk>
    <pasuk id="8">
      <text title="ויספר משה לחתנו: ">למשוך את לבו לקרבו לתורה:</text>
      <text title="את כל התלאה: ">שעל הים ושל עמלק:</text>
      <text title="התלאה: ">למ"ד אל"ף מן היסוד של התיבה והתי"ו הוא תיקון ויסוד הנופל ממנו לפרקים, וכן תרומה, תנופה, תקומה, תנואה:</text>
    </pasuk>
    <pasuk id="9">
      <text title="ויחד יתרו: ">וישמח יתרו, זהו פשוטו ומדרשו נעשה בשרו חדודין חדודין, מיצר על איבוד מצרים, היינו דאמרי אינשי גיורא עד עשרה דרי לא תבזי ארמאה באפיה:</text>
      <text title="על כל הטובה: ">טובת המן והבאר והתורה. ועל כולן אשר הצילו מיד מצרים, עד עכשיו לא היה עבד יכול לברוח ממצרים, שהיתה הארץ מסוגרת, ואלו יצאו ששים רבוא:</text>
    </pasuk>
    <pasuk id="10">
      <text title="אשר הציל אתכם מיד מצרים: ">אומה קשה:</text>
      <text title="ומיד פרעה: ">מלך קשה:</text>
      <text title="מתחת יד מצרים: ">כתרגומו לשון רידוי ומרות היד שהיו מכבידים עליהם, היא העבודה:</text>
    </pasuk>
    <pasuk id="11">
      <text title="עתה ידעתי: ">מכירו הייתי לשעבר ועכשיו ביותר:</text>
      <text title="מכל הא-להים: ">מלמד שהיה מכיר בכל עבודה זרה שבעולם שלא הניח עבודה זרה שלא עבדה:</text>
      <text title="כי בדבר אשר זדו עליהם: ">כתרגומו במים דמו לאבדם והם נאבדו במים:</text>
      <text title="אשר זדו: ">אשר הרשיעו. ורבותינו דרשוהו לשון (בראשית כה כט) ויזד יעקב נזיד, בקדרה אשר בשלו בה, נתבשלו:</text>
    </pasuk>
    <pasuk id="12">
      <text title="עלה: ">כמשמעה שהיא עולה כליל:</text>
      <text title="וזבחים: ">שלמים:</text>
      <text title="ויבא אהרן וגו': ">ומשה היכן הלך, והלא הוא שיצא לקראתו וגרם לו את כל הכבוד, אלא שהיה עומד ומשמש לפניהם:</text>
      <text title="לפני הא-להים: ">מכאן שהנהנה מסעודה שתלמידי חכמים מסובין בה כאלו נהנה מזיו השכינה:</text>
    </pasuk>
    <pasuk id="13">
      <text title="ויהי ממחרת: ">מוצאי יום הכיפורים היה, כך שנינו בספרי, ומהו ממחרת, למחרת רדתו מן ההר. ועל כרחך אי אפשר לומר אלא ממחרת יום הכיפורים, שהרי קודם מתן תורה אי אפשר לומר (פסוק טז) והודעתי את חקי וגו', ומשנתנה תורה עד יום הכיפורים לא ישב משה לשפוט את העם, שהרי בשבעה עשר בתמוז ירד ושבר את הלוחות, ולמחר עלה בהשכמה ושהה שמונים יום וירד ביום הכיפורים. ואין פרשה זו כתובה כסדר, שלא נאמר ויהי ממחרת עד שנה שניה, אף לדברי האומר יתרו קודם מתן תורה בא, שילוחו אל ארצו לא היה אלא עד שנה שניה, שהרי נאמר כאן (פסוק כז) וישלח משה את חותנו ומצינו במסע הדגלים שאמר לו משה (במדבר י כט) נוסעים אנחנו אל המקום וגו', (שם לא) אל נא תעזוב אותנו, ואם זו קודם מתן תורה, מששלחו והלך היכן מצינו שחזר ואם תאמר שם לא נאמר יתרו אלא חובב, ובנו של יתרו היה, הוא חובב הוא יתרו, שהרי כתיב (שופטים ד יא) מבני חובב חותן משה:</text>
      <text title="וישב משה וגו' ויעמד העם: ">יושב כמלך וכולן עומדים, והוקשה הדבר ליתרו שהיה מזלזל בכבודן של ישראל והוכיחו על כך, שנאמר (פסוק יד) מדוע אתה יושב לבדך וכלם נצבים:</text>
      <text title="מן הבקר עד הערב: ">אפשר לומר כן, אלא כל דיין שדן דין אמת לאמיתו אפילו שעה אחת, מעלה עליו הכתוב כאילו עוסק בתורה כל היום, וכאלו נעשה שותף להקב"ה במעשה בראשית, שנאמר בו (בראשית א ה) ויהי ערב ויהי בקר יום אחד:</text>
    </pasuk>
    <pasuk id="15">
      <text title="כי יבא: ">כמו כי בא, לשון הווה:</text>
      <text title="לדרש א-להים: ">כתרגומו למתבע אולפן, לשאול תלמוד מפי הגבורה:</text>
    </pasuk>
    <pasuk id="16">
      <text title="כי יהיה להם דבר בא: ">מי שיהיה לו דבר בא אלי:</text>
    </pasuk>
    <pasuk id="17">
      <text title="ויאמר חתן משה: ">דרך כבוד קוראו הכתוב חותנו של מלך:</text>
    </pasuk>
    <pasuk id="18">
      <text title="נבל תבל: ">כתרגומו. ולשונו לשון כמישה פליישטרי"ר בלעז [לכמוש]. כמו (ירמיה ח יג) והעלה נבל, (ישעיה לד ד) כנבול עלה מגפן וגו', שהוא כמוש על ידי חמה ועל ידי קרח, וכחו תש ונלאה:</text>
      <text title="גם אתה: ">לרבות אהרן וחור ושבעים זקנים:</text>
      <text title="כי כבד ממך: ">כובדו רב יותר מכחך:</text>
    </pasuk>
    <pasuk id="19">
      <text title="איעצך ויהי א-להים עמך: ">בעצה, אמר לו צא המלך בגבורה:</text>
      <text title="היה אתה לעם מול הא-להים: ">שליח ומליץ בינותם למקום, ושואל משפטים מאתו:</text>
      <text title="את הדברים: ">דברי ריבותם:</text>
    </pasuk>
    <pasuk id="21">
      <text title="ואתה תחזה: ">ברוח הקודש שעליך:</text>
      <text title="אנשי חיל: ">עשירים, שאין צריכין להחניף ולהכיר פנים:</text>
      <text title="אנשי אמת: ">אלו בעלי הבטחה, שהם כדאי לסמוך על דבריהם, שעל ידי כן יהיו דבריהם נשמעין:</text>
      <text title="שנאי בצע: ">ששונאין את ממונם בדין כההיא דאמרינן כל דיינא דמפקין ממונא מיניה בדינא לאו דיינא הוא:</text>
      <text title="שרי אלפים: ">הם היו שש מאות שרים לשש מאות אלף:</text>
      <text title="שרי מאות: ">ששת אלפים היו:</text>
      <text title="שרי חמשים: ">שנים עשר אלף:</text>
      <text title="שרי עשרת: ">ששים אלף:</text>
    </pasuk>
    <pasuk id="22">
      <text title="ושפטו: ">וידונון, לשון צווי:</text>
      <text title="והקל מעליך: ">דבר זה להקל מעליך. והקל, כמו (שמות ח יא) והכבד את לבו, (מלכים ב ג כד) והכות את מואב, לשון הווה:</text>
    </pasuk>
    <pasuk id="23">
      <text title="וצוך א-להים ויכלת עמד: ">המלך בגבורה אם יצוה אותך לעשות כך תוכל עמוד, ואם יעכב על ידך לא תוכל לעמוד:</text>
      <text title="וגם כל העם הזה: ">אהרן נדב ואביהוא ושבעים זקנים הנלוים עתה עמך:</text>
    </pasuk>
    <pasuk id="26">
      <text title="ושפטו: ">ודיינין ית עמא:</text>
      <text title="יביאון: ">מייתין:</text>
      <text title="ישפוטו הם: ">כמו ישפוטו וכן (רות ב ח) לא תעבורי, כמו לא תעברי ותרגומו דיינין אינון. מקראות העליונים הם לשון צווי, לכך מתורגמין וידונון ייתון, ידונון, ומקראות הללו לשון עשייה:</text>
    </pasuk>
    <pasuk id="27">
      <text title="וילך לו אל ארצו: ">לגייר בני משפחתו:</text>
    </pasuk>
  </chapter>
  <chapter id="19">
    <pasuk id="1">
      <text title="ביום הזה: ">בראש חודש. לא היה צריך לכתוב אלא ביום ההוא, מהו ביום הזה, שיהיו דברי תורה חדשים עליך כאלו היום נתנו:</text>
    </pasuk>
    <pasuk id="2">
      <text title="ויסעו מרפידים: ">למה הוצרך לחזור ולפרש מהיכן נסעו, והלא כבר כתב שברפידים היו חונים, בידוע שמשם נסעו, אלא להקיש נסיעתן מרפידים לביאתן למדבר סיני, מה ביאתן למדבר סיני בתשובה, אף נסיעתן מרפידים בתשובה:</text>
      <text title="ויחן שם ישראל: ">כאיש אחד בלב אחד, אבל שאר כל החניות בתרעומת ובמחלוקת:</text>
      <text title="נגד ההר: ">למזרחו, וכל מקום שאתה מוצא נגד, פנים למזרח:</text>
    </pasuk>
    <pasuk id="3">
      <text title="ומשה עלה: ">ביום השני. וכל עליותיו בהשכמה היו, שנאמר (שמות לד ד) וישכם משה בבקר:</text>
      <text title="כה תאמר: ">בלשון הזה וכסדר הזה:</text>
      <text title="לבית יעקב: ">אלו הנשים, תאמר להן בלשון רכה:</text>
      <text title="ותגיד לבני ישראל: ">עונשין ודקדוקין פרש לזכרים. דברים הקשין כגידין:</text>
    </pasuk>
    <pasuk id="4">
      <text title="אתם ראיתם: ">לא מסורת היא בידכם, ולא בדברים אני משגר לכם, לא בעדים אני מעיד עליכם, אלא אתם ראיתם אשר עשיתי למצרים, על כמה עבירות היו חייבין לי קודם שנזדווגו לכם, ולא נפרעתי מהם אלא על ידכם:</text>
      <text title="ואשא אתכם: ">זה יום שבאו ישראל לרעמסס, שהיו ישראל מפוזרין בכל ארץ גושן, ולשעה קלה כשבאו ליסע ולצאת נקבצו כלם לרעמסס. ואונקלוס תרגם ואשא, ונטלית יתכון, כמו ואסיע אתכם, תיקן את הדבר דרך כבוד למעלה:</text>
      <text title="על כנפי נשרים: ">כנשר הנושא גוזליו על כנפיו, שכל שאר העופות נותנים את בניהם בין רגליהם, לפי שמתיראין מעוף אחר שפורח על גביהם, אבל הנשר הזה אינו מתירא אלא מן האדם, שמא יזרוק בו חץ, לפי שאין עוף אחר פורח על גביו, לכך נותנן על כנפיו, אומר מוטב יכנס החץ בי, ולא בבני. אף אני עשיתי כן, (שמות יד יט) ויסע מלאך הא-להים וגו' (שם כ) ויבא בין מחנה מצרים וגו', והיו מצרים זורקים חצים ואבני בליסטראות והענן מקבלם:</text>
      <text title="ואבא אתכם אלי: ">כתרגומו:</text>
    </pasuk>
    <pasuk id="5">
      <text title="ועתה: ">אם עתה תקבלו עליכם יערב לכם מכאן ואילך, שכל התחלות קשות:</text>
      <text title="ושמרתם את בריתי: ">שאכרות עמכם על שמירת התורה:</text>
      <text title="סגלה: ">אוצר חביב, כמו (קהלת ב ח) וסגלת מלכים, כלי יקר ואבנים טובות שהמלכים גונזים אותם. כך אתם תהיו לי סגולה משאר אומות, ולא תאמרו אתם לבדכם שלי ואין לי אחרים עמכם, ומה יש לי עוד שתהא חבתכם נכרת:</text>
      <text title="כי לי כל הארץ: ">והם בעיני ולפני לכלום:</text>
    </pasuk>
    <pasuk id="6">
      <text title="ואתם תהיו לי ממלכת כהנים: ">שרים כמה דאת אמר (שמואל ב' ח יח) ובני דוד כהנים היו:</text>
      <text title="אלה הדברים: ">לא פחות ולא יותר:</text>
    </pasuk>
    <pasuk id="8">
      <text title="וישב משה את דברי העם וגו': ">ביום המחרת, שהוא יום שלישי, שהרי בהשכמה עלה. וכי צריך היה משה להשיב, אלא בא הכתוב ללמדך דרך ארץ ממשה שלא אמר, הואיל ויודע מי ששלחני, איני צריך להשיב:</text>
    </pasuk>
    <pasuk id="9">
      <text title="בעב הענן: ">במעבה הענן וזהו ערפל:</text>
      <text title="וגם בך: ">גם בנביאים הבאים אחריך:</text>
      <text title="ויגד משה וגו': ">ביום המחרת שהוא רביעי לחודש:</text>
      <text title="את דברי העם וגו': ">תשובה על דבר זה שמעתי מהם שרצונם לשמוע ממך אינו דומה השומע מפי השליח לשומע מפי המלך, רצוננו לראות את מלכנו:</text>
    </pasuk>
    <pasuk id="10">
      <text title="ויאמר ה' אל משה: ">אם כן, שמזקיקין לדבר עמם, לך אל העם:</text>
      <text title="וקדשתם: ">וזימנתם, שיכינו עצמם היום ומחר:</text>
    </pasuk>
    <pasuk id="11">
      <text title="והיו נכנים: ">מובדלים מאשה:</text>
      <text title="ליום השלישי: ">שהוא ששה בחדש. ובחמישי בנה משה את המזבח תחת ההר ושתים עשרה מצבה, כל הענין האמור בפרשת ואלה המשפטים, (שמות כד ד) ואין מוקדם ומאוחר בתורה:</text>
      <text title="לעיני כל העם: ">מלמד שלא היה בהם סומא, שנתרפאו כולם:</text>
    </pasuk>
    <pasuk id="12">
      <text title="והגבלת: ">קבע להם תחומין לסימן, שלא יקרבו מן הגבול והלאה:</text>
      <text title="לאמר: ">הגבול אומר להם, השמרו מעלות מכאן והלאה, ואתה תזהירם על כך:</text>
      <text title="ונגע בקצהו: ">אפילו בקצהו:</text>
    </pasuk>
    <pasuk id="13">
      <text title="ירה יירה: ">מכאן לנסקלין שהם נדחין למטה מבית הסקילה, שהיה גבוה שתי קומות:</text>
      <text title="יירה: ">יושלך למטה לארץ, כמו (שמות טו ד) ירה בים:</text>
      <text title="במשך היבל: ">כשימשוך היובל קול ארוך הוא סימן סלוק שכינה והפסקת הקול, וכיון שנסתלק הם רשאין לעלות:</text>
      <text title="היבל: ">הוא שופר של איל, שכן בערביא קורין לדכרא יובלא, ושופר של אילו של יצחק היה:</text>
    </pasuk>
    <pasuk id="14">
      <text title="מן ההר אל העם: ">מלמד שלא היה משה פונה לעסקיו אלא מן ההר אל העם:</text>
    </pasuk>
    <pasuk id="15">
      <text title="היו נכנים לשלשת ימים: ">לסוף שלושה ימים, הוא יום רביעי שהוסיף משה יום אחד מדעתו, כדברי רבי יוסי, ולדברי האומר בששה בחדש ניתנו עשרת הדברות לא הוסיף משה כלום. לשלשת ימים, כמו (פסוק יא) ליום השלישי:</text>
      <text title="אל תגשו אל אשה: ">כל שלושת ימים הללו כדי שיהו הנשים טובלות ליום השלישי ותהיינה טהורות לקבל תורה שאם ישמשו תוך שלשת ימים, שמא תפלוט האשה שכבת זרע לאחר טבילתה ותחזור ותטמא, אבל מששהתה שלושה ימים כבר הזרע מסריח ואינו ראוי להזריע וטהור מלטמא את הפולטת:</text>
    </pasuk>
    <pasuk id="16">
      <text title="בהית הבקר: ">מלמד שהקדים על ידם מה שאין דרך בשר ודם לעשות כן, שיהא הרב ממתין לתלמיד, וכן מצינו ביחזקאל (יחזקאל ג כב) קום צא אל הבקעה וגו', (שם כג) ואקום ואצא אל הבקעה והנה שם כבוד ה' עומד:</text>
    </pasuk>
    <pasuk id="17">
      <text title="לקראת הא-להים: ">מגיד שהשכינה יצאה לקראתם, כחתן היוצא לקראת כלה, וזהו שנאמר (דברים לג ב) ה' מסיני בא, ולא נאמר לסיני בא:</text>
      <text title="בתחתית ההר: ">לפי פשוטו ברגלי ההר. ומדרשו שנתלש ההר ממקומו ונכפה עליהם כגיגית:</text>
    </pasuk>
    <pasuk id="18">
      <text title="עשן כלו: ">אין עשן זה שם דבר, שהרי נקוד השי"ן פת"ח, אלא לשון פעל, כמו אמר, שמר, שמע, לכך תרגומו תנן כוליה, ולא תרגם תננא, וכל עשן שבמקרא נקודים קמ"ץ מפני שהם שם דבר:</text>
      <text title="הכבשן: ">של סיד, יכול ככבשן זה ולא יותר, תלמוד לומר (דברים ד יא) בוער באש עד לב השמים. ומה תלמוד לומר כבשן, לשבר את האוזן, מה שהיא יכולה לשמוע, נותן לבריות סימן הניכר להם. כיוצא בו (הושע יא י) כאריה ישאג, וכי מי נתן כח בארי, אלא הוא, והכתוב מושלו כאריה, אלא אנו מכנין ומדמין אותו לבריותיו, כדי לשבר את האוזן מה שיכולה לשמוע. וכיוצא בו (יחזקאל מג ב) וקולו כקול מים רבים, וכי מי נתן קול למים, אלא הוא, ואתה מכנה אותו לדמותו לבריותיו, כדי לשבר את האוזן:</text>
    </pasuk>
    <pasuk id="19">
      <text title="הולך וחזק מאד: ">מנהג הדיוט כל זמן שהוא מאריך לתקוע קולו מחליש וכוהה, אבל כאן הולך וחזק מאוד. ולמה כך מתחלה, לשבר אזניהם מה שיכולין לשמוע:</text>
      <text title="משה ידבר: ">כשהיה משה מדבר ומשמיע הדברות לישראל שהרי לא שמעו מפי הגבורה אלא (שמות כ ב) אנכי ולא יהיה לך והקב"ה מסייעו לתת בו כח להיות קולו מגביר ונשמע:</text>
      <text title="יעננו בקול: ">יעננו על דבר הקול, כמו (מלכים א' יח כד) אשר יענה באש, על דבר האש להורידו:</text>
    </pasuk>
    <pasuk id="20">
      <text title="וירד ה' על הר סיני: ">יכול ירד עליו ממש, תלמוד לומר (שמות כ יט) כי מן השמים דברתי עמכם. מלמד שהרכין שמים העליונים והתחתונים והציען על גבי ההר, כמצע על המטה, וירד כסא הכבוד עליהם:</text>
    </pasuk>
    <pasuk id="21">
      <text title="העד בעם: ">התרה בהם שלא לעלות בהר:</text>
      <text title="פן יהרסו וגו': ">שלא יהרסו את מצבם על ידי שתאותם אל ה' לראות ויקרבו לצד ההר:</text>
      <text title="ונפל ממנו רב: ">כל מה שיפול מהם ואפילו הוא יחידי חשוב לפני רב:</text>
      <text title="יהרסו: ">כל הריסה מפרדת אסיפת הבנין, אף הנפרדין ממצב אנשים הורסים את המצב:</text>
    </pasuk>
    <pasuk id="22">
      <text title="וגם הכהנים: ">אף הבכורות שהעבודה בהם:</text>
      <text title="הנגשים אל ה': ">להקריב קרבנות, אף הם אל יסמכו על חשיבותם לעלות:</text>
      <text title="יתקדשו: ">יהיו מזומנים להתיצב על עמדם:</text>
      <text title="פן יפרץ: ">לשון פרצה, יהרוג בהם ויעשה בהם פרצה:</text>
    </pasuk>
    <pasuk id="23">
      <text title="לא יוכל העם: ">איני צריך להעיד בהם שהרי מותרין ועומדין הם היום שלושת ימים, ולא יוכלו לעלות שאין להם רשות:</text>
    </pasuk>
    <pasuk id="24">
      <text title="לך רד: ">והעד בהם שנית, שמזרזין את האדם קודם מעשה, וחוזרין ומזרזין אותו בשעת מעשה:</text>
      <text title="ועלית אתה ואהרן עמך והכהנים: ">יכול אף הם עמך, תלמוד לומר ועלית אתה. אמור מעתה, אתה מחיצה לעצמך ואהרן מחיצה לעצמו והם מחיצה לעצמם. משה נגש יותר מאהרן, ואהרן יותר מן הכהנים, והעם כל עיקר אל יהרסו את מצבם לעלות אל ה':</text>
    </pasuk>
    <pasuk id="25">
      <text title="ויאמר אליהם: ">התראה זו:</text>
    </pasuk>
  </chapter>
  <chapter id="20">
    <pasuk id="1">
      <text title="וידבר א-להים: ">אין א-להים אלא דיין. לפי שיש פרשיות בתורה שאם עשאן אדם מקבל שכר, ואם לאו אינו מקבל עליהם פורענות, יכול אף עשרת הדברות כן, תלמוד לומר וידבר א-להים, דיין ליפרע:</text>
      <text title="את כל הדברים האלה: ">מלמד שאמר הקב"ה עשרת הדברות בדבור אחד, מה שאי אפשר לאדם לומר כן. אם כן מה תלמוד לומר עוד אנכי ולא יהיה לך, שחזר ופירש על כל דבור ודבור בפני עצמו:</text>
      <text title="לאמר: ">מלמד שהיו עונין על הן הן ועל לאו לאו:</text>
    </pasuk>
    <pasuk id="2">
      <text title="אשר הוצאתיך מארץ מצרים: ">כדאי היא ההוצאה שתהיו משועבדים לי. דבר אחר לפי שנגלה בים כגבור מלחמה, ונגלה כאן כזקן מלא רחמים, שנאמר (שמות כד י) ויראו את אלוהי ישראל ותחת רגליו כמעשה לבנת הספיר, זו היתה לפניו בשעת השעבוד, (שם) וכעצם השמים, משנגאלו, הואיל ואני משתנה במראות אל תאמרו שתי רשויות הן, אנכי הוא אשר הוצאתיך ממצרים ועל הים. דבר אחר לפי שהיו שומעין קולות הרבה, שנאמר, (להלן פסוק טו) את הקולות, קולות באין מארבע רוחות ומן השמים ומן הארץ, אל תאמרו רשויות הרבה הן. ולמה אמר לשון יחיד, אלהיך, ליתן פתחון פה למשה ללמד סניגוריא במעשה העגל, וזהו שאמר (שמות לב יא) למה ה' יחרה אפך בעמך, לא להם צוית, לא יהיה לכם א-להים אחרים, אלא לי לבדי:</text>
      <text title="מבית עבדים: ">מבית פרעה שהייתם עבדים לו. או אינו אומר אלא מבית עבדים, שהיו עבדים לעבדים, תלמוד לומר (דברים ז ח) ויפדך מבית עבדים מיד פרעה מלך מצרים, אמור מעתה עבדים למלך היו, ולא עבדים לעבדים:</text>
    </pasuk>
    <pasuk id="3">
      <text title="לא יהיה לך: ">למה נאמר, לפי שנאמר (פסוק ד) לא תעשה לך, אין לי אלא שלא יעשה, העשוי כבר מנין שלא יקיים, תלמוד לומר לא יהיה לך:</text>
      <text title="א-להים אחרים: ">שאינן אלהות אלא אחרים עשאום א-להים עליהם, ולא יתכן לפרש א-להים אחרים זולתי, שגנאי הוא כלפי מעלה לקרותם אלהות אצלו. דבר אחר א-להים אחרים, שהם אחרים לעובדיהם, צועקים אליהם ואינן עונין אותם, ודומה כאלו הוא אחר שאינו מכירו מעולם:</text>
      <text title="על פני: ">כל זמן שאני קיים, שלא תאמר לא נצטוו על עבודה זרה אלא אותו הדור:</text>
    </pasuk>
    <pasuk id="4">
      <text title="פסל: ">על שם שנפסל:</text>
      <text title="וכל תמונה: ">תמונת כל דבר אשר בשמים:</text>
    </pasuk>
    <pasuk id="5">
      <text title="אל קנא: ">מקנא ליפרע ואינו עובר על מדתו למחול על עון עבודה זרה, כל לשון קנא אינפרינמינ"ט בלעז [חרון אף] נותן לב ליפרע:</text>
      <text title="לשנאי: ">כתרגומו, כשאוחזין מעשה אבותיהם בידיהם:</text>
    </pasuk>
    <pasuk id="6">
      <text title="ועושה חסד: ">נוצר חסד שאדם עושה, לשלם שכר עד לאלפים דור, נמצאת מדה טובה יתירה על מדת פורענות אחת על חמש מאות, שזו לארבעה דורות וזו לאלפים:</text>
    </pasuk>
    <pasuk id="7">
      <text title="לשוא: ">(השני לשון שקר כתרגומו) כמא דתימר (שבועות כט א) אי זהו שבועת שוא, נשבע לשנות את הידוע, על עמוד של אבן שהוא של זהב. (הראשון לשון מגן, כתרגומו) זה הנשבע לחנם ולהבל, על של עץ עץ ועל אבן אבן:</text>
    </pasuk>
    <pasuk id="8">
      <text title="זכור: ">זכור ושמור בדבור אחד נאמרו. וכן (שמות לא יד) מחלליה מות יומת, (במדבר כח ט) וביום השבת שני כבשים, וכן (דברים כב יא) לא תלבש שעטנז, (שם יב) גדילים תעשה לך, וכן (ויקרא יח טז) ערות אשת אחיך, (דברים כה ה) יבמה יבא עליה, הוא שנאמר (תהלים סב יב) אחת דבר א-להים שתים זו שמעתי. זכור לשון פעול הוא, כמו (ישעיה כב יג) אכול ושתו, (שמואל ב ג טז) הלוך ובכה, וכן פתרונו תנו לב לזכור תמיד את יום השבת, שאם נזדמן לך חפץ יפה תהא מזמינו לשבת:</text>
    </pasuk>
    <pasuk id="9">
      <text title="ועשית כל מלאכתך: ">כשתבא שבת, יהא בעיניך כאלו מלאכתך עשויה, שלא תהרהר אחר מלאכה:</text>
    </pasuk>
    <pasuk id="10">
      <text title="אתה ובנך ובתך: ">אלו קטנים. או אינו אלא גדולים, אמרת הרי כבר מוזהרים הם, אלא לא בא אלא להזהיר גדולים על שביתת הקטנים, וזו ששנינו (שבת קכא א) קטן שבא לכבות אין שומעין לו, מפני ששביתתו עליך:</text>
    </pasuk>
    <pasuk id="11">
      <text title="וינח ביום השביעי: ">כביכול הכתיב בעצמו מנוחה ללמד הימנו קל וחומר לאדם, שמלאכתו בעמל וביגיעה, שיהא נח בשבת:</text>
      <text title="ברך, ויקדשהו: ">ברכו במן לכופלו בששי לחם משנה, וקדשו במן שלא היה יורד בו:</text>
    </pasuk>
    <pasuk id="12">
      <text title="למען יאריכון ימיך: ">אם תכבד יאריכון, ואם לאו יקצרון, שדברי תורה נוטריקון הם נדרשין מכלל הן לאו ומכלל לאו הן:</text>
    </pasuk>
    <pasuk id="13">
      <text title="לא תנאף: ">אין ניאוף אלא באשת איש, שנאמר (ויקרא כ י) מות יומת הנואף והנואפת, ואומר (יחזקאל טז לב) האשה המנאפת תחת אישה תקח את זרים:</text>
      <text title="לא תגנב: ">בגונב נפשות הכתוב מדבר. לא תגנובו (ויקרא יט יא) בגונב ממון. או אינו אלא זה בגונב ממון, ולהלן בגונב נפשות, אמרת דבר הלמד מענינו, מה לא תרצח, לא תנאף, מדבר בדבר שחייבין עליהם מיתת בית דין, אף לא תגנוב דבר שחייב עליו מיתת בית דין:</text>
    </pasuk>
    <pasuk id="15">
      <text title="וכל העם ראים: ">מלמד שלא היה בהם אחד סומא. ומנין שלא היה בהם אלם, תלמוד לומר (שמות יט ח) ויענו כל העם. ומנין שלא היה בהם חרש, תלמוד לומר נעשה ונשמע (שמות כד ז):</text>
      <text title="ראים את הקולות: ">רואין את הנשמע, שאי אפשר לראות במקום אחר:</text>
      <text title="את הקולת: ">היוצאין מפי הגבורה:</text>
      <text title="וינעו: ">(שם) אין נוע אלא זיע:</text>
      <text title="ויעמדו מרחק: ">היו נרתעין לאחוריהם שנים עשר מיל כאורך מחניהם ומלאכי השרת באין ומסייעין אותן להחזירם, שנאמר (תהלים סח יג) מלכי צבאות ידודון ידודון:</text>
    </pasuk>
    <pasuk id="17">
      <text title="לבעבור נסות אתכם: ">לגדל אתכם בעולם שיצא לכם שם באומות שהוא בכבודו נגלה עליכם:</text>
      <text title="נסות: ">לשון הרמה וגדולה, כמו (ישעיה סב י) הרימו נס, ארים נסי (ישעיהו מט כב), וכנס על הגבעה (ישעיהו ל, יז), שהוא זקוף:</text>
      <text title="ובעבור תהיה יראתו: ">על ידי שראיתם אותו יראוי ומאוים, תדעו כי אין זולתו ותיראו מפניו:</text>
    </pasuk>
    <pasuk id="18">
      <text title="נגש אל הערפל: ">לפנים משלש מחיצות, חשך ענן וערפל שנאמר (דברים ד יא) וההר בוער באש עד לב השמים חשך ענן וערפל, ערפל הוא עב הענן, שנאמר לו (שמות יט ט) הנה אנכי בא אליך בעב הענן:</text>
    </pasuk>
    <pasuk id="19">
      <text title="כה תאמר: ">בלשון הזה:</text>
      <text title="אתם ראיתם: ">יש הפרש בין מה שאדם רואה למה שאחרים משיחין לו, שמה שאחרים משיחין לו פעמים שלבו חלוק מלהאמין:</text>
      <text title="כי מן השמים דברתי: ">וכתוב אחד אומר וירד ה' על הר סיני, בא הכתוב השלישי והכריע ביניהם (דברים ד לו) מן השמים השמיעך את קולו ליסרך ועל הארץ הראך את אשו הגדולה, כבודו בשמים ואשו וגבורתו על הארץ. דבר אחר הרכין שמים ושמי השמים והציען על ההר, וכן הוא אומר (תהלים יח י) ויט שמים וירד:</text>
    </pasuk>
    <pasuk id="20">
      <text title="לא תעשון אתי: ">לא תעשון דמות שמשי המשמשים לפני במרום:</text>
      <text title="אלהי כסף: ">בא להזהיר על הכרובים, שאתה עושה לעמוד אתי, שלא יהיו של כסף, שאם שניתם לעשותם של כסף הרי הן לפני כאלהות:</text>
      <text title="ואלהי זהב: ">בא להזהיר שלא יוסיף על שנים, שאם עשית ארבעה, הרי הן לפני כאלהי זהב:</text>
      <text title="לא תעשו לכם: ">לא תאמר הריני עושה כרובים בבתי כנסיות ובבתי מדרשות כדרך שאני עושה בבית עולמים, לכך נאמר לא תעשו לכם:</text>
    </pasuk>
    <pasuk id="21">
      <text title="מזבח אדמה: ">מחובר באדמה, שלא יבננו על גבי עמודים או על גבי כיפים. דבר אחר שהיה ממלא את חלל מזבח הנחשת אדמה בשעת חנייתן:</text>
      <text title="תעשה לי: ">שתהא תחילת עשייתו לשמי:</text>
      <text title="וזבחת עליו: ">אצלו, כמו (במדבר ב כ) ועליו מטה מנשה. או אינו אלא עליו ממש, תלמוד לומר (דברים יב כז) הבשר והדם על מזבח ה' אלהיך, ואין שחיטה בראש המזבח:</text>
      <text title="את עלתיך ואת שלמיך: ">אשר מצאנך ומבקרך. את צאנך ואת בקרך, פירוש לאת עולתיך ואת שלמיך:</text>
      <text title="בכל המקום אשר אזכיר את שמי: ">אשר אתן לך רשות להזכיר שם המפורש שלי, שם אבוא אליך וברכתיך אשרה שכינתי עליך מכאן אתה למד שלא ניתן רשות להזכיר שם המפורש אלא במקום שהשכינה באה שם, וזהו בית הבחירה. שם נתן רשות לכהנים להזכיר שם המפורש בנשיאת כפים לברך את העם:</text>
    </pasuk>
    <pasuk id="22">
      <text title="ואם מזבח אבנים: ">רבי ישמעאל אומר כל אם ואם שבתורה רשות, חוץ משלשה ואם מזבח אבנים תעשה לי, הרי אם זה משמש בלשון כאשר, כאשר תעשה לי מזבח אבנים לא תבנה אתהן גזית שהרי חובה עליך לבנות מזבח אבנים, שנאמר (דברים כז ו) אבנים שלמות תבנה, וכן (שמות כב כד) אם כסף תלוה, חובה הוא, שנאמר (דברים טו ח) והעבט תעביטנו. ואף זה משמש בלשון כאשר וכן (ויקרא ב יד) ואם תקריב מנחת בכורים זו מנחת העומר, שהיא חובה, ועל כרחך אין אם הללו תלוין, אלא ודאין, ובלשון כאשר הם משמשים:</text>
      <text title="גזית: ">לשון גזיזה שפוסלן ומסתתן בברזל:</text>
      <text title="כי חרבך הנפת עליה: ">הרי כי זה משמש בלשון פן, שהוא דילמא, פן תניף חרבך עליה:</text>
      <text title="ותחללה: ">הא למדת, שאם הנפת עליה ברזל חללת, שהמזבח נברא להאריך ימיו של אדם, והברזל נברא לקצר ימיו של אדם, אין זה בדין, שיונף המקצר על המאריך. ועוד, שהמזבח מטיל שלום בין ישראל לאביהם שבשמים, לפיכך לא יבא עליו כורת ומחבל. והרי דברים קל וחומר ומה אבנים שאינם רואות ולא שומעות ולא מדברות על ידי שמטילות שלום אמרה תורה לא תניף עליהם ברזל, המטיל שלום בין איש לאשתו, בין משפחה למשפחה, בין אדם לחבירו, על אחת כמה וכמה שלא תבואהו פורענות:</text>
    </pasuk>
    <pasuk id="23">
      <text title="ולא תעלה במעלות: ">כשאתה בונה כבש למזבח, לא תעשהו מעלות מעלות אישיקלונ"ש בלעז [מדרגות] אלא חלק יהא ומשופע:</text>
      <text title="אשר לא תגלה ערותך: ">שעל ידי המעלות אתה צריך להרחיב פסיעותיך, ואף על פי שאינו גלוי ערוה ממש, שהרי כתיב (שמות כח מב) ועשה להם מכנסי בד, מכל מקום הרחבת הפסיעות קרוב לגלוי ערוה הוא, ואתה נוהג בהם מנהג בזיון. והרי דברים קל וחומר ומה אבנים הללו שאין בהם דעת להקפיד על בזיונן אמרה תורה הואיל ויש בהם צורך, לא תנהג בהם מנהג בזיון, חבירך שהוא בדמות יוצרך, ומקפיד על בזיונו, על אחת כמה וכמה:</text>
    </pasuk>
  </chapter>
  <chapter id="21">
    <pasuk id="1">
      <text title="ואלה המשפטים: ">כל מקום שנאמר אלה פסל את הראשונים, ואלה מוסיף על הראשונים, מה הראשונים מסיני, אף אלו מסיני. ולמה נסמכה פרשת דינין לפרשת מזבח, לומר לך שתשים סנהדרין אצל המקדש [המזבח]:</text>
      <text title="אשר תשים לפניהם: ">אמר לו הקב"ה למשה לא תעלה על דעתך לומר אשנה להם הפרק וההלכה ב' או ג' פעמים עד שתהא סדורה בפיהם כמשנתה, ואיני מטריח עצמי להבינם טעמי הדבר ופירושו, לכך נאמר אשר תשים לפניהם, כשלחן הערוך ומוכן לאכול לפני האדם:</text>
      <text title="לפניהם: ">ולא לפני גוים, ואפילו ידעת בדין אחד שהם דנין אותו כדיני ישראל, אל תביאהו בערכאות שלהם, שהמביא דיני ישראל לפני גוים מחלל את השם ומיקר שם עבודה זרה להחשיבה, שנאמר (דברים לב לא) כי לא כצורנו צורם ואויבינו פלילים, כשאויבינו פלילים זהו עדות לעלוי יראתם:</text>
    </pasuk>
    <pasuk id="2">
      <text title="כי תקנה עבד עברי: ">עבד שהוא עברי, או אינו אלא עבדו של עברי, עבד כנעני שלקחתו מישראל, ועליו הוא אומר שש שנים יעבוד, ומה אני מקיים (ויקרא כה מו) והתנחלתם אתם, בלקוח מן הגוי, אבל בלקוח מישראל יצא בשש, תלמוד לומר (דברים טו יב) כי ימכר לך אחיך העברי, לא אמרתי אלא באחיך:</text>
      <text title="כי תקנה: ">מיד בית דין שמכרוהו בגנבתו כמו שנאמר (שמות כב ב) אם אין לו ונמכר בגנבתו. או אינו אלא במוכר עצמו מפני דוחקו, אבל מכרוהו בית דין לא יצא בשש, כשהוא אומר (ויקרא כה לט) וכי ימוך אחיך עמך ונמכר לך, הרי מוכר עצמו מפני דוחקו אמור, ומה אני מקיים כי תקנה, בנמכר בבית דין:</text>
      <text title="לחפשי: ">לחירות:</text>
    </pasuk>
    <pasuk id="3">
      <text title="אם בגפו יבא: ">שלא היה נשוי אשה כתרגומו אם בלחודוהי. ולשון בגפו בכנפו, שלא בא אלא כמות שהוא, יחידי, בתוך לבושו בכנף בגדו:</text>
      <text title="בגפו יצא: ">מגיד שאם לא היה נשוי מתחלה, אין רבו מוסר לו שפחה כנענית להוליד ממנה עבדים:</text>
      <text title="אם בעל אשה הוא: ">ישראלית:</text>
      <text title="ויצאה אשתו עמו: ">וכי מי הכניסה שתצא, אלא מגיד הכתוב, שהקונה עבד עברי חייב במזונות אשתו ובניו:</text>
    </pasuk>
    <pasuk id="4">
      <text title="אם א-דניו יתן לו אשה: ">מכאן שהרשות ביד רבו למסור לו שפחה כנענית להוליד ממנה עבדים. או אינו אלא בישראלית, תלמוד לומר האשה וילדיה תהיה לאדוניה, הא אינו מדבר אלא בכנענית, שהרי העבריה אף היא יוצאה בשש, ואפילו לפני שש אם הביאה סימנין יוצאה, שנאמר (דברים טו יב) אחיך העברי או העבריה, מלמד, שאף העבריה יוצאה בשש:</text>
    </pasuk>
    <pasuk id="5">
      <text title="את אשתי: ">השפחה:</text>
    </pasuk>
    <pasuk id="6">
      <text title="אל הא-להים: ">לבית דין, צריך שימלך במוכריו שמכרוהו לו:</text>
      <text title="אל הדלת או אל המזוזה: ">יכול שתהא המזוזה כשרה לרצוע עליה, תלמוד לומר (דברים טו יז) ונתתה באזנו ובדלת, בדלת ולא במזוזה, הא מה תלמוד לומר או אל המזוזה, הקיש דלת למזוזה מה מזוזה מעומד אף דלת מעומד:</text>
      <text title="ורצע א-דניו את אזנו במרצע: ">הימנית. או אינו אלא של שמאל, תלמוד לומר אזן, אזן לגזרה שוה נאמר כאן ורצע אדוניו את אזנו, ונאמר במצורע (ויקרא יד יד) תנוך אזן המטהר הימנית, מה להלן הימנית, אף כאן הימנית. ומה ראה אזן להרצע מכל שאר אברים שבגוף, אמר רבי יוחנן בן זכאי (קדושין כב ע"ב) אזן זאת ששמעה על הר סיני לא תגנוב, והלך וגנב, תרצע. ואם מוכר עצמו, אזן ששמעה על הר סיני (ויקרא כה נה) כי לי בני ישראל עבדים, והלך וקנה אדון לעצמו, תרצע. ר' שמעון היה דורש מקרא זה כמין חומר מה נשתנו דלת ומזוזה מכל כלים שבבית, אמר הקב"ה דלת ומזוזה שהיו עדים במצרים כשפסחתי על המשקוף ועל שתי המזוזות ואמרתי כי לי בני ישראל עבדים, עבדי הם ולא עבדים לעבדים, והלך זה וקנה אדון לעצמו, ירצע בפניהם:</text>
      <text title="ועבדו לעלם: ">עד היובל. או אינו אלא לעולם כמשמעו, תלמוד לומר (ויקרא כה י) ואיש אל משפחתו תשובו, מגיד שחמישים שנה קרוים עולם, ולא שיהא עובדו כל חמשים שנה, אלא עובדו עד היובל בין סמוך בין מופלג:</text>
    </pasuk>
    <pasuk id="7">
      <text title="וכי ימכר איש את בתו לאמה: ">בקטנה הכתוב מדבר. יכול אפילו הביאה סימנים. אמרת קל וחומר ומה מכורה קודם לכן יוצאה בסימנין, כמו שנאמר (פסוק יא) ויצאה חנם אין כסף, שאנו דורשים אותן לסימני נערות, שאינה מכורה אינו דין שלא תמכר:</text>
      <text title="לא תצא כצאת העבדים: ">כיציאת עבדים כנענים שיוצאים בשן ועין, אבל זו לא תצא בשן ועין, אלא עובדת שש או עד היובל, או עד שתביא סימנין, וכל הקודם קודם לחירותה ונותן לה דמי עינה או דמי שינה, או אינו אלא לא תצא כצאת העבדים בשש וביובל, תלמוד לומר (דברים טו יב) כי ימכר לך אחיך העברי או העבריה. מקיש עבריה לעברי לכל יציאותיו מה עברי יוצא בשש וביובל, אף עבריה יוצאה בשש וביובל, ומהו לא תצא כצאת העבדים, לא תצא בראשי אברים כעבדים כנענים. יכול העברי יוצא בראשי אברים, תלמוד לומר העברי או העבריה, מקיש עברי לעבריה מה העבריה אינה יוצאה בראשי אברים, אף הוא אינו יוצא בראשי אברים:</text>
    </pasuk>
    <pasuk id="8">
      <text title="אם רעה בעיני א-דניה: ">שלא נשאה חן בעיניו לכונסה:</text>
      <text title="אשר לא יעדה: ">שהיה לו ליעדה ולהכניסה לו לאשה, וכסף קנייתה הוא כסף קידושיה. כאן רמז לך הכתוב שמצוה ביעוד ורמז לך שאינה צריכה קדושין אחרים:</text>
      <text title="והפדה: ">יתן לה מקום להפדות ולצאת, שאף הוא מסייע בפדיונה ומה הוא מקום שנותן לה, שמגרע מפדיונה כמספר השנים שעשתה אצלו, כאלו היא שכורה אצלו. כיצד, הרי שקנאה במנה ועשתה אצלו שתי שנים אומרים לו יודע היית שעתידה לצאת לסוף שש, נמצא שקנית עבודת כל שנה ושנה בששית המנה, ועשתה אצלך שתי שנים, הרי שלישית המנה, טול שתי שלישיות המנה ותצא מאצלך:</text>
      <text title="לעם נכרי לא ימשל למכרה: ">אינו רשאי למכרה לאחר, לא האדון ולא האב:</text>
      <text title="בבגדו בה: ">אם בא לבגוד בה, שלא לקיים בה מצות ייעוד, וכן אביה, מאחר שבגד בה ומכרה לזה:</text>
    </pasuk>
    <pasuk id="9">
      <text title="ואם לבנו ייעדנה: ">האדון. מלמד, שאף בנו קם תחתיו ליעדה, אם ירצה אביו, ואינו צריך לקדשה קידושין אחרים. אלא אומר לה הרי את מיועדת לי בכסף שקיבל אביך בדמיך:</text>
      <text title="כמשפט הבנות: ">שאר, כסות ועונה:</text>
    </pasuk>
    <pasuk id="10">
      <text title="אם אחרת יקח לו: ">עליה:</text>
      <text title="שארה כסותה וענתה לא יגרע: ">מן האמה שיעד לו כבר:</text>
      <text title="שארה: ">מזונות:</text>
      <text title="כסותה: ">כמשמעו:</text>
      <text title="ענתה: ">תשמיש:</text>
    </pasuk>
    <pasuk id="11">
      <text title="ואם שלש אלה לא יעשה לה: ">אם אחת משלש אלה לא יעשה לה, ומה הן השלש, ייעדנה לו, או לבנו, או יגרע מפדיונה ותצא, וזה לא ייעדה לא לו ולא לבנו, והיא לא היה בידה לפדות את עצמה:</text>
      <text title="ויצאה חנם: ">ריבה לה יציאה לזו יותר ממה שריבה לעבדים, ומה היא היציאה, ללמדך שתצא בסימנין ותשהה עמו עד שתביא סימנין. ואם הגיעו שש שנים קודם סימנין, כבר למדנו שתצא, שנאמר (דברים טו יב) העברי או העבריה ועבדך שש שנים, ומהו האמור כאן ויצאה חנם, שאם קדמו סימנים לשש שנים תצא בהן, או אינו אומר שתצא אלא בבגרות תלמוד לומר אין כסף לרבות יציאת בגרות ואם לא נאמרו שניהם הייתי אומר ויצאה חנם זו בגרות, לכך נאמרו שניהם, שלא ליתן פתחון פה לבעל הדין לחלוק:</text>
    </pasuk>
    <pasuk id="12">
      <text title="מכה איש ומת: ">כמה כתובים נאמרו בפרשת [במיתת] רוצחין, ומה שבידי לפרש למה באו כולם, אפרש:</text>
      <text title="מכה איש ומת: ">למה נאמר, לפי שנאמר (ויקרא כד יז) ואיש כי יכה כל נפש אדם מות יומת, שומע אני בהכאה בלא מיתה, תלמוד לומר מכה איש ומת, אינו חייב אלא בהכאה של מיתה. ואם נאמר מכה איש, ולא נאמר ואיש כי יכה, הייתי אומר אינו חייב עד שיכה איש, היכה את האשה ואת הקטן מנין, תלמוד לומר כי יכה כל נפש אדם, אפילו קטן ואפילו אשה. ועוד אלו נאמר מכה איש, שומע אני, אפילו קטן שהכה והרג יהא חייב, תלמוד לומר ואיש כי יכה, ולא קטן שהכה. ועוד, כי יכה כל נפש אדם, אפילו נפלים במשמע, תלמוד לומר מכה איש, אינו חייב עד שיכה בן קיימא ראוי להיות איש:</text>
    </pasuk>
    <pasuk id="13">
      <text title="ואשר לא צדה: ">לא ארב לו ולא נתכוין:</text>
      <text title="צדה: ">לשון ארב, וכן הוא אומר (שמואל א כד יא) ואתה צודה את נפשי לקחתה, ולא יתכן לומר צדה לשון הצד ציד (בראשית כז לג), שצידת חיות אין נופל ה"א בפועל שלה, ושם דבר בה ציד, וזה שם דבר בו צדיה ופועל שלו צודה, וזה פועל שלו צד. ואומר אני פתרונו כתרגומו ודלא כמן ליה. ומנחם חברו בחלק צד ציד, ואין אני מודה לו. ואם יש לחברו באחת ממחלוקת של צד, נחברנו בחלק (ישעיה סו יב) על צד תנשאו, צדה אורה (שמואל א' כ כ), ומלין לצד עלאה ימלל (דניאל ז כה). אף כאן אשר לא צדה לא צדד למצוא לו שום צד מיתה, ואף זה יש להרהר עליו, סוף דבר לשון אורב הוא:</text>
      <text title="והא-להים אנה לידו: ">זימן לידו, לשון לא תאונה אליך רעה (תהלים צא י), לא יאונה לצדיק כל און (משלי יב כא), מתאנה הוא לי (מלכים ב' ה ז), מזדמן למצוא לי עילה:</text>
      <text title="והא-להים אנה לידו: ">ולמה תצא זאת מלפניו, הוא שאמר דוד (שמואל א' כד יג) כאשר יאמר משל הקדמוני מרשעים יצא רשע, ומשל הקדמוני היא התורה, שהיא משל הקב"ה שהוא קדמונו של עולם. והיכן אמרה תורה מרשעים יצא רשע, והא-להים אנה לידו. במה הכתוב מדבר, בשני בני אדם, אחד הרג שוגג ואחד הרג מזיד, ולא היו עדים בדבר שיעידו, זה לא נהרג וזה לא גלה, והקב"ה מזמנן לפונדק אחד, זה שהרג במזיד יושב תחת הסולם, וזה שהרג שוגג עולה בסולם ונופל על זה שהרג במזיד והורגו, ועדים מעידים עליו ומחייבים אותו לגלות, נמצא זה שהרג בשוגג גולה, וזה שהרג במזיד נהרג:</text>
      <text title="ושמתי לך מקום: ">אף במדבר, שינוס שמה, ואיזה מקום קולטו, זה מחנה לויה:</text>
    </pasuk>
    <pasuk id="14">
      <text title="וכי יזיד: ">למה נאמר, לפי שנאמר מכה איש וגו' שומע אני אפילו גוי, והרופא שהרג ושליח בית דין שהמית במלקות ארבעים, והאב המכה את בנו, והרב הרודה את תלמידו, והשוגג, תלמוד לומר וכי יזיד ולא שוגג על רעהו ולא על גוי. להרגו בערמה - ולא שליח בית דין והרופא והרודה את בנו ותלמידו, שאף על פי שהם מזידין אין מערימין:</text>
      <text title="מעם מזבחי: ">אם היה כהן ורוצה לעבוד עבודה, תקחנו למות:</text>
    </pasuk>
    <pasuk id="15">
      <text title="ומכה אביו ואמו: ">לפי שלמדנו על החובל בחבירו שהוא בתשלומין ולא במיתה, הוצרך לומר על החובל באביו שהוא במיתה, ואינו חייב אלא בהכאה שיש בה חבורה:</text>
      <text title="אביו ואמו: ">או זה או זה:</text>
      <text title="מות יומת: ">בחנק:</text>
    </pasuk>
    <pasuk id="16">
      <text title="וגנב איש ומכרו: ">למה נאמר, לפי שנאמר (דברים כד ז) כי ימצא איש גונב נפש מאחיו, אין לי אלא איש שגנב נפש, אשה או טומטום או אנדרוגינוס שגנבו מנין, תלמוד לומר וגונב איש ומכרו. ולפי שנאמר כאן וגונב איש, אין לי אלא גונב איש, גונב אשה מנין, תלמוד לומר (שם) גונב נפש, לכך הוצרכו שניהם, מה שחסר זה גלה זה:</text>
      <text title="ונמצא בידו: ">שראוהו עדים שגנבו ומכרו ונמצא בידו כבר קודם מכירה:</text>
      <text title="מות יומת: ">בחנק, כל מיתה האמורה בתורה סתם חנק היא. [והפסיק הענין וכתב וגונב איש, בין מכה אביו ואמו למקלל אביו ואמו, ונראה לי היינו פלוגתא, דמר סבר מקשינן הכאה לקללה, ומר סבר לא מקשינן]:</text>
    </pasuk>
    <pasuk id="17">
      <text title="ומקלל אביו ואמו: ">למה נאמר, לפי שהוא אומר (ויקרא כ ט) איש איש אשר יקלל את אביו, אין לי אלא איש שקלל את אביו, אשה שקללה את אביה מנין, תלמוד לומר ומקלל אביו ואמו סתם בין איש ובין אשה. אם כן למה נאמר איש אשר יקלל, להוציא את הקטן:</text>
      <text title="מות יומת: ">בסקילה, וכל מקום שנאמר דמיו בו, בסקילה ובנין אב לכולם (ויקרא כ כז) באבן ירגמו אותם דמיהם בם, ובמקלל אביו ואמו נאמר דמיו בו (ויקרא כ ט):</text>
    </pasuk>
    <pasuk id="18">
      <text title="וכי יריבן אנשים: ">למה נאמר, לפי שנאמר (פסוק כד) עין תחת עין, לא למדנו אלא דמי איבריו, אבל שבת ורפוי לא למדנו, לכך נאמרה פרשה זו:</text>
      <text title="ונפל למשכב: ">כתרגומו ויפול לבוטלן, לחולי שמבטלו ממלאכתו:</text>
    </pasuk>
    <pasuk id="19">
      <text title="על משענתו: ">על בוריו וכחו:</text>
      <text title="ונקה המכה: ">וכי תעלה על דעתך שיהרג זה שלא הרג, אלא למדך כאן שחובשים אותו, עד שנראה אם יתרפא זה, וכן משמעו כשקם זה והולך על משענתו אז נקה המכה, אבל עד שלא יקום זה לא נקה המכה:</text>
      <text title="רק שבתו: ">בטול מלאכתו מחמת החולי, אם קטע ידו או רגלו, רואין בטול מלאכתו מחמת החולי כאילו הוא שומר קשואין, שהרי אף לאחר החולי אינו ראוי למלאכת יד ורגל, והוא כבר נתן לו מחמת נזקו דמי ידו ורגלו, שנאמר (פסוק כד) יד תחת יד רגל תחת רגל:</text>
      <text title="ורפא ירפא: ">כתרגומו, ישלם שכר הרופא:</text>
    </pasuk>
    <pasuk id="20">
      <text title="וכי יכה איש את עבדו או את אמתו: ">בעבד כנעני הכתוב מדבר. או אינו אלא בעברי, תלמוד לומר כי כספו הוא, מה כספו קנוי לו עולמית, אף עבד הקנוי לו עולמית. והרי היה בכלל (פסוק יב) מכה איש ומת, אלא בא הכתוב והוציאו מן הכלל, להיות נדון בדין יום או יומים, שאם לא מת תחת ידו ושהה מעת לעת פטור:</text>
      <text title="בשבט: ">כשיש בו כדי להמית הכתוב מדבר. או אינו אלא אפילו אין בו כדי להמית, תלמוד לומר בישראל (במדבר לה יז) ואם באבן יד אשר ימות בה הכהו, והלא דברים קל וחומר מה ישראל חמור אין חייב עליו, אלא אם כן הכהו בדבר שיש בו כדי להמית, ועל אבר שהוא כדי למות בהכאה זו, עבד הקל לא כל שכן:</text>
      <text title="נקם ינקם: ">מיתת סייף, וכן הוא אומר (ויקרא כו כה) חרב נוקמות נקם ברית:</text>
    </pasuk>
    <pasuk id="21">
      <text title="אך אם יום או יומים יעמוד לא יקם: ">אם על יום אחד הוא פטור, על יומים לא כל שכן, אלא יום שהוא כיומים, ואיזה, זה מעת לעת:</text>
      <text title="לא יקם כי כספו הוא: ">הא אחר שהכהו, אף על פי ששהה מעת לעת קודם שמת, חייב:</text>
    </pasuk>
    <pasuk id="22">
      <text title="וכי ינצו אנשים: ">זה עם זה, ונתכוין להכות את חבירו והכה את האשה:</text>
      <text title="ונגפו: ">אין נגיפה אלא לשון דחיפה והכאה, כמו (תהלים צא יב) פן תגוף באבן רגלך, (ירמיה יג טז) ובטרם יתנגפו רגליכם, (ישעיה ח יד) ולאבן נגף:</text>
      <text title="ולא יהיה אסון: ">באשה:</text>
      <text title="ענוש יענש: ">לשלם דמי ולדות לבעל שמין אותה, כמה היתה ראויה למכר בשוק להעלות בדמיה בשביל הריונה:</text>
      <text title="ענוש יענש: ">יגבו ממון ממנו, כמו (דברים כב יט) וענשו אותו מאה כסף:</text>
      <text title="כאשר ישית עליו וגו': ">כשיתבנעו הבעל בבית דין להשית עליו עונש על כך:</text>
      <text title="ונתן: ">המכה דמי ולדות:</text>
      <text title="בפלילים: ">על פי הדיינים:</text>
    </pasuk>
    <pasuk id="23">
      <text title="ואם אסון יהיה: ">באשה:</text>
      <text title="ונתתה נפש תחת נפש: ">רבותינו חולקין בדבר. יש אומרים נפש ממש, ויש אומרים ממון, אבל לא נפש ממש, שהמתכויון להרוג את זה והרג את זה פטור ממיתה ומשלם ליורשיו דמיו, כמו שהיה נמכר בשוק:</text>
    </pasuk>
    <pasuk id="24">
      <text title="עין תחת עין: ">סימא עין חבירו נותן לו דמי עינו, כמה שפחתו דמיו למכור בשוק, וכן כולם, ולא נטילת אבר ממש, כמו שדרשו רבותינו בפרק החובל (בבא קמא פד א):</text>
    </pasuk>
    <pasuk id="25">
      <text title="כויה תחת כויה: ">מכות אש, ועד עכשיו דבר בחבלה שיש בה פחת דמים, ועכשיו בשאין בה פחת דמים, אלא צער, כגון כוואו בשפוד על צפרנו אומדים כמה אדם כיוצא בזה רוצה ליטול להיות מצטער כך:</text>
      <text title="פצע: ">היא מכה המוציאה דם, שפצע את בשרו, נברדור"א בלעז, [פציעה] הכל לפי מה שהוא אם יש בו פחת דמים נותן נזק, ואם נפל למשכב נותן שבת ורפוי ובשת וצער. ומקרא זה יתר הוא, ובהחובל דרשוהו רבותינו לחייב על הצער אפילו במקום נזק, שאף על פי שנותן לו דמי ידו, אין פוטרין אותו מן הצער לומר הואיל וקנה ידו יש עליו לחתכה בכל מה שירצה, אלא אומרים יש לו לחתכה בסם, שאינו מצטער כל כך, וזה חתכה בברזל וצערו:</text>
      <text title="חבורה: ">היא מכה שהדם נצרר בה ואינו יוצא, אלא שמאדים הבשר כנגדו ולשון חבורה [טי"א] בלעז [כתם], כמו (ירמיה יג כג) ונמר חברברותיו ותרגומו משקופי, לשון חבטה בטדור"א בלעז [מכה], וכן ושדופת קדים (בראשית מא ו) שקיפן קידום, חבוטות ברוח, וכן על המשקוף (לעיל יב כג) על שם שהדלת נושק עליו:</text>
    </pasuk>
    <pasuk id="26">
      <text title="את עין עבדו: ">כנעני, אבל עברי אינו יוצא בשן ועין, כמו שאמרנו אצל לא תצא כצאת העבדים (פסוק ז):</text>
      <text title="תחת עינו: ">וכן בכ"ד ראשי אברים אצבעות הידים והרגלים. ושתי אזנים והחוטם וראש הגויה, שהוא גיד האמה. ולמה נאמר שן ועין, שאם נאמר עין ולא נאמר שן, הייתי אומר מה עין שנברא עמו אף כל שנברא עמו, והרי שן לא נברא עמו, ועם נאמר שן ולא נאמר עין, הייתי אומר אפילו שן תינוק שיש לה חליפין, לכך נאמר עין:</text>
    </pasuk>
    <pasuk id="28">
      <text title="וכי יגח שור: ">אחד שור ואחד כל בהמה וחיה ועוף אלא שדיבר הכתוב בהווה:</text>
      <text title="ולא יאכל את בשרו: ">ממשמע שנאמר סקול יסקל השור, איני יודע שהוא נבלה, ונבלה אסורה באכילה, אלא מה תלמוד לומר ולא יאכל את בשרו, שאפילו שחטו לאחר שנגמר דינו, אסור באכילה. בהנאה מנין, תלמוד לומר ובעל השור נקי, כאדם האומר לחבירו יצא פלוני נקי מנכסיו ואין לו בהם הנאה של כלום, זהו מדרשו. ופשוטו כמשמעו לפי שנאמר במועד וגם בעליו יומת, הוצרך לומר בתם ובעל השור נקי:</text>
    </pasuk>
    <pasuk id="29">
      <text title="מתמל שלשם: ">הרי שלש נגיחות -:</text>
      <text title="והועד בבעליו: "> - לשון התראה בעדים, כמו (בראשית מג ג) העד העיד בנו האיש:</text>
      <text title="והמית איש וגו': ">לפי שנאמר וכי יגח, אין לי אלא שהמיתו בנגיחה, המיתו בנשיכה, דחיפה, רביצה, בעיטה מנין, תלמוד לומר והמית [מכל מקום]:</text>
      <text title="וגם בעליו יומת: ">בידי שמים. יכול בידי אדם, תלמוד לומר (במדבר לה כא) מות יומת המכה רוצח הוא, על רציחתו אתה הורגו, ואי אתה הורגו על רציחת שורו:</text>
    </pasuk>
    <pasuk id="30">
      <text title="אם כפר יושת עליו: ">אם זה אינו תלוי, והרי הוא כמו (לקמן כב כד) אם כסף תלוה, לשון אשר, זה משפטו, שישיתו עליו בית דין כופר:</text>
      <text title="ונתן פדיון נפשו: ">דמי ניזק, דברי רבי ישמעאל, רבי עקיבא אומר דמי מזיק:</text>
    </pasuk>
    <pasuk id="31">
      <text title="או בן יגח: ">בן שהוא קטן:</text>
      <text title="או בת: ">שהיא קטנה. לפי שנאמר והמית איש או אשה, יכול אינו חייב אלא על הגדולים, תלמוד לומר או בן יגח וגו', לחייב על הקטנים כגדולים:</text>
    </pasuk>
    <pasuk id="32">
      <text title="אם עבד או אמה: ">כנעניים:</text>
      <text title="שלשים שקלים יתן: ">גזירת הכתוב הוא, בין שהוא שוה אלף זוז, בין שאינו שוה אלא דינר. והשקל משקלו ארבע זהובים שהם חצי אונקיא למשקל הישר של קולוניי"א:</text>
    </pasuk>
    <pasuk id="33">
      <text title="וכי יפתח איש בור: ">שהיה מכוסה וגלהו:</text>
      <text title="או כי יכרה: ">למה נאמר, אם על הפתיחה חייב, על הכרייה לא כל שכן, אלא להביא כורה אחר כורה שהוא חייב:</text>
      <text title="ולא יכסנו: ">הא אם כסהו, פטור, ובחופר ברשות הרבים דבר הכתוב:</text>
      <text title="שור או חמור: ">הוא הדין לכל בהמה וחיה, שבכל מקום שנאמר שור וחמור, אנו למדין אותו שור שור משבת, שנאמר למען ינוח שורך וחמורך (שמות כג יב); מה להלן כל בהמה וחיה כשור. שהרי נאמר במקום אחר וכל בהמתך (דברים ה יג) אף כאן, כל בהמה וחיה כשור, ולא נאמר שור וחמור אלא שור, ולא אדם, חמור, ולא כלים:</text>
    </pasuk>
    <pasuk id="34">
      <text title="בעל הבור: ">בעל התקלה, אף על פי שאין הבור שלו, שעשאו ברשות הרבים, עשאו הכתוב בעליו להתחייב עליו בנזקין:</text>
      <text title="כסף ישיב לבעליו: ">ישיב, לרבות שוה כסף, ואפילו סובין:</text>
      <text title="והמת יהיה לו: ">לניזק, שמין את הנבלה ונוטלה בדמים ומשלם לו המזיק עליה תשלומי נזקו:</text>
    </pasuk>
    <pasuk id="35">
      <text title="וכי יגף: ">ידחוף, בין בקרניו, בין בגופו, בין ברגליו, בין שנשכו בשניו, כולן בכלל נגיפה הם, שאין נגיפה אלא לשון מכה:</text>
      <text title="שור איש: ">שור של איש:</text>
      <text title="ומכרו את השור וגו': ">בשוים הכתוב מדבר, שור שוה מאתיים שהמית שור שוה מאתיים, בין שהנבלה שוה הרבה, בין שהיא שוה מעט, כשנוטל זה חצי החי וחצי המת, וזה חצי החי וחצי המת, נמצא כל אחד מפסיד חצי נזק [שהזיקה המיתה, למדנו שהתם משלם חצי נזק, שמן השוין אתה למד לשאינן שוין] כי דין התם לשלם חצי נזק לא פחות ולא יותר. או יכול אף בשאינן שוין בדמיהן כשהן חיים, אמר הכתוב וחצו את שניהם, אם אמרת כן, פעמים שמזיק משתכר הרבה, כשהנבלה שוה לימכר לנכרים הרבה יותר מדמי שור המזיק, ואי אפשר שיאמר הכתוב, שיהא המזיק נשכר. או פעמים שהניזק נוטל הרבה יותר מדמי נזק שלם, שחצי דמי שור המזיק שוין יותר מכל דמי שור הניזק, ואם אמרת כן, הרי תם חמור ממועד, על כרחך לא דבר הכתוב אלא בשוין. ולמדך שהתם משלם חצי נזק, ומן השוין תלמד לשאינן שוין, שהמשתלם חצי נזקו שמין לו את הנבלה, ומה שפחתו דמיו בשביל המיתה, נוטל חצי הפחת והלך, ולמה אמר הכתוב בלשון הזה ולא אמר ישלם חציו, ללמד שאין התם משלם אלא מגופו, ואם נגח ומת, אין הנזוק נוטל אלא הנבלה, ואם אינה מגעת לחצי נזקו, יפסיד. או שור שוה מנה שנגח שור שוה חמש מאות זוז, אינו נוטל אלא את השור, שלא נתחייב התם לחייב את בעליו לשלם מן העליה:</text>
    </pasuk>
    <pasuk id="36">
      <text title="או נודע: ">או לא היה תם, אלא נודע כי שור נגח הוא היום, ומתמול שלשום, הרי שלש נגיחות:</text>
      <text title="שלם ישלם שור: ">נזק שלם:</text>
      <text title="והמת יהיה לו: ">לניזק, ועליו ישלים המזיק, עד שישתלם ניזק כל נזקו:</text>
    </pasuk>
    <pasuk id="37">
      <text title="חמשה בקר וגו': ">אמר רבן יוחנן בן זכאי חס המקום על כבודן של בריות, שור שהולך ברגליו ולא נתבזה בו הגנב לנושאו על כתפו, משלם חמישה, שה שנושאו על כתפו, משלם ארבעה הואיל ונתבזה בו. אמר רבי מאיר בא וראה כמה גדולה כחה של מלאכה, שור שבטלו ממלאכתו משלם חמשה שה שלא בטלו ממלאכתו ארבעה:</text>
      <text title="תחת השור תחת השה: ">שנאן הכתוב לומר, שאין מדת תשלומי ארבעה וחמשה נוהגת אלא בשור ושה בלבד:</text>
    </pasuk>
  </chapter>
  <chapter id="22">
    <pasuk id="1">
      <text title="אם במחתרת: ">כשהיה חותר את הבית:</text>
      <text title="אין לו דמים: ">אין זו רציחה, הרי הוא כמת מעיקרו. כאן למדתך תורה אם בא להרגך, השכם להרגו, וזה להרגך בא שהרי יודע הוא, שאין אדם מעמיד עצמו וראה שנוטלין ממונו בפניו ושותק, לפיכך על מנת כן בא, שאם יעמוד בעל הממון כנגדו יהרגנו:</text>
    </pasuk>
    <pasuk id="2">
      <text title="אם זרחה השמש עליו: ">אין זה אלא כמן משל אם ברור לך הדבר שיש לו שלום עמך, כשמש הזה שהוא שלום בעולם, כך פשוט לך שאינו בא להרוג, אפילו יעמוד בעל הממון כנגדו, כגון אב החותר לגנוב ממון הבן, בידוע שרחמי האב על הבן, ואינו בא על עסקי נפשות:</text>
      <text title="דמים לו: ">כחי הוא חשוב ורציחה היא, אם יהרגהו בעל הבית:</text>
      <text title="שלם ישלם: ">הגנב ממון שגנב, ואינו חייב מיתה. ואונקלוס שתרגם אם עינא דסהדיא נפלת עלוהי, לקח לו שטה אחרת, לומר שאם מצאוהו עדים קודם שבא בעל הבית, וכשבא בעל הבית נגדו, התרו בו, שלא יהרגהו, דמים לו, חייב עליו אם הרגו, שאחר שיש רואים לו, אין הגנב הזה בא על עסקי נפשות, ולא יהרוג את בעל הממון:</text>
    </pasuk>
    <pasuk id="3">
      <text title="אם המצא תמצא בידו: ">ברשותו, שלא טבח ולא מכר:</text>
      <text title="ומשור עד חמור: ">כל דבר בכלל תשלומי כפל בין שיש בו רוח חיים בין שאין בו רוח חיים, שהרי נאמר במקום אחר (פסוק ח) על שה על שלמה על כל אבדה וגו' ישלם שנים לרעהו:</text>
      <text title="חיים שנים ישלם: ">ולא ישלם לו מתים, אלא חיים או דמי חיים:</text>
    </pasuk>
    <pasuk id="4">
      <text title="כי יבער. את בעירה ובער: ">כולם לשון בהמה, כמו (במדבר כ ד) אנחנו ובעירנו:</text>
      <text title="כי יבער: ">יוליך בהמותיו בשדה וכרם של חבירו ויזיק אותו באחת משתי אלה או בשלוח בעירה, או בביעור. ופירשו רבותינו שלוח הוא נזקי מדרך כף רגל, ובער הוא נזקי השן האוכלת ומבערת:</text>
      <text title="בשדה אחר: ">בשדה של איש אחר:</text>
      <text title="מיטב שדהו ישלם: ">שמין את הנזק, ואם בא לשלם לו קרקע דמי נזקו, ישלם לו ממיטב שדותיו אם היה נזקו סלע יתן לו שוה סלע מעידית שיש לו. למדך הכתוב, שהניזקין שמין להם בעידית:</text>
    </pasuk>
    <pasuk id="5">
      <text title="כי תצא אש: ">אפילו מעצמה:</text>
      <text title="ומצאה קוצים: ">קרדונ"ש בלעז [קוצים]:</text>
      <text title="ונאכל גדיש: ">שליחכה בקוצים עד שהגיעה לגדיש או לקמה המחוברת לקרקע:</text>
      <text title="או השדה: ">שליחכה את נירו וצריך לניר אותה פעם שנייה:</text>
      <text title="שלם ישלם המבעיר: ">אף על פי שהדליק בתוך שלו והיא יצאה מעצמה על ידי קוצים שמצאה, חייב לשלם, לפי שלא שמר את גחלתו שלא תצא ותזיק:</text>
    </pasuk>
    <pasuk id="6">
      <text title="וגנב מבית האיש: ">לפי דבריו:</text>
      <text title="אם ימצא הגנב: ">ישלם הגנב שנים לבעלים:</text>
    </pasuk>
    <pasuk id="7">
      <text title="אם לא ימצא הגנב: ">ובא השומר הזה שהוא בעל הבית:</text>
      <text title="ונקרב: ">אל הדיינין לדון עם זה ולישבע לו שלא שלח ידו בשלו:</text>
    </pasuk>
    <pasuk id="8">
      <text title="על כל דבר פשע: ">שימצא שקרן בשבועתו, שיעידו עדים שהוא עצמו גנבו, וירשיעוהו א-להים על פי העדים:</text>
      <text title="ישלם שנים לרעהו: ">למדך הכתוב, שהטוען בפקדון לומר נגנב הימנו, ונמצא שהוא עצמו גנבו, משלם תשלומי כפל. ואימתי בזמן שנשבע ואחר כך באו עדים, שכך דרשו רבותינו ז"ל ונקרב בעל הבית אל הא-להים, קריבה זו שבועה היא. אתה אומר לשבועה, או אינו אלא לדין, שכיון שבא לדין וכפר לומר נגנבה, מיד יתחייב כפל, אם באו עדים שהוא בידו. נאמר כאן שליחות יד, ונאמר למטה שליחות יד (פסוק י) שבועת ה' תהיה בין שניהם אם לא שלח ידו, מה להלן שבועה אף כאן שבועה:</text>
      <text title="אשר יאמר כי הוא זה: ">לפי פשוטו אשר יאמר העד כי הוא זה שנשבעת עליו הרי הוא אצלך. עד הדיינין יבא דבר שניהם ויחקרו את העדים, ואם כשרים הם וירשיעוהו לשומר זה, ישלם שנים, ואם ירשיעו את העדים, שנמצאו זוממין, ישלמו הם שנים לשומר. ורבותינו ז"ל דרשו כי הוא זה, ללמד שאין מחייבין אותו שבועה אלא אם כן הודה במקצת לומר כך וכך אני חייב לך, והמותר נגנב ממני:</text>
    </pasuk>
    <pasuk id="9">
      <text title="כי יתן איש אל רעהו חמור או שור: ">פרשה ראשונה נאמרה בשומר חנם, לפיכך פטר בו את הגנבה, כמו שנאמר (פסוק ו) וגונב מבית האיש, אם לא ימצא הגנב ונקרב בעל הבית לשבועה, למדת שפוטר עצמו בשבועה זו. ופרשה זו אמורה בשומר שכר, לפיכך אינו פטור אם נגנבה, כמו שכתוב (פסוק יא) אם גנוב יגנב מעמו ישלם, אבל על האונס, כגון מת מעצמו, או נשבר או נשבה בחזקה על ידי לסטים, ואין רואה שיעיד בדבר:</text>
    </pasuk>
    <pasuk id="10">
      <text title="שבועת ה' תהיה: ">ישבע שכן הוא כדבריו, והוא לא שלח בה יד להשתמש בה לעצמו, שאם שלח בה יד, ואחר כך נאנסה, חייב באונסים:</text>
      <text title="ולקח בעליו: ">השבועה:</text>
      <text title="ולא ישלם: ">לו השומר כלום:</text>
    </pasuk>
    <pasuk id="12">
      <text title="אם טרף יטרף: ">על ידי חיה רעה:</text>
      <text title="יבאהו עד: ">יביא עדים שנטרפה באונס, ופטור:</text>
      <text title="הטרפה לא ישלם: ">אינו אומר טרפה לא ישלם, אלא הטרפה, יש טרפה שהוא משלם ויש טרפה שאינו משלם. טרפת חתול ושועל ונמיה משלם. טרפת זאב, ארי ודוב ונחש אינו משלם. ומי לחשך לדון כן, שהרי כתיב ומת או נשבר או נשבה, מה מיתה שאין יכול להציל, אף שבר ושביה שאין יכול להציל:</text>
    </pasuk>
    <pasuk id="13">
      <text title="וכי ישאל: ">בא ללמדך על השואל שחייב באונסין:</text>
      <text title="בעליו אין עמו: ">אם בעליו של שור אינו עם השואל במלאכתו:</text>
    </pasuk>
    <pasuk id="14">
      <text title="אם בעליו עמו: ">בין שהוא באותה מלאכה, בין שהוא במלאכה אחרת, היה עמו בשעת שאלה, אינו צריך להיות עמו בשעת שבירה ומיתה:</text>
      <text title="אם שכיר הוא: ">אם השור אינו שאול אלא שכור, בא בשכרו ליד השוכר הזה ולא בשאלה, ואין כל הנאה שלו, שהרי על ידי שכרו נשתמש, ואין לו משפט שואל להתחייב באונסין. ולא פירש מה דינו, אם כשומר חנם או כשומר שכר, לפיכך נחלקו בו חכמי ישראל, שוכר כיצד משלם, רבי מאיר אומר כשומר חנם. רבי יוחנן אומר כשומר שכר:</text>
    </pasuk>
    <pasuk id="15">
      <text title="וכי יפתה: ">מדבר על לבה עד ששומעת לו, וכן תרגומו וארי ישדל. שדול בלשון ארמי כפתוי בלשון עברי:</text>
      <text title="מהר ימהרנה: ">יפסוק לה מוהר כמשפט איש לאשתו, שכותב לה כתובה וישאנה:</text>
    </pasuk>
    <pasuk id="16">
      <text title="כמהר הבתולות: ">שהוא קצוב חמשים כסף אצל התופס את הבתולה ושוכב עמה באונס שנאמר (דברים כב כט) ונתן האיש השוכב עמה לאבי הנער חמשים כסף:</text>
    </pasuk>
    <pasuk id="17">
      <text title="מכשפה לא תחיה: ">אלא תומת בבית דין, ואחד זכרים ואחד נקבות, אלא שדבר הכתוב בהווה שהנשים מצויות מכשפות:</text>
    </pasuk>
    <pasuk id="18">
      <text title="כל שוכב עם בהמה מות יומת: ">בסקילה, רובע כנרבעת, שכתוב בהן (ויקרא כ טז) דמיהם בם:</text>
    </pasuk>
    <pasuk id="19">
      <text title="לא-להים: ">לעבודה זרה. אלו היה נקוד לא-להים היה צריך לפרש ולכתוב אחרים, עכשיו שאמר לא-להים, אין צריך לפרש אחרים, שכל למד ובית המשמשות בראש התיבה אם נקודה בחטף, כגון למלך, למדבר, לעיר, צריך לפרש לאיזה מלך, לאיזה מדבר, לאיזה עיר, וכן למלכים, לרגלים צריך לפרש לאיזה, ואם אינו מפרש, כל מלכים במשמע, וכן לא-להים כל א-להים משמע, אפילו קדש, אבל כשהיא נוקדה פת"ח, כמו למלך, למדבר, לעיר נודע באיזה מלך, באיזו מדבר ובאיזה עיר מדבר, וכן לא-להים, לאותן שהוזהרתם עליהם במקום אחר, כיוצא בו (תהלים פו ח) אין כמוך בא-להים, לפי שלא פירש הוצרך לנקד פתח:</text>
      <text title="יחרם: ">יומת. ולמה נאמר יחרם, והלא כבר נאמר בו מיתה במקום אחר (דברים יז ה) והוצאת את האיש ההוא או את האשה ההיא וגו', אלא לפי שלא פירש על איזו עבודה חייב מיתה, שלא תאמר כל עבודות במיתה, בא ופירש לך כאן זובח לא-להים יחרם, לומר לך, מה זביחה עבודה הנעשית בפנים לשמים, אף אני מרבה המקטיר והמנסך והמשתחוה, שהן עבודת בפנים וחייבים עליהם לכל עבודה זרה בין שדרכה לעבדה בכך, בין שאין דרכה לעבדה בכך, אבל שאר עבודות, כגון מכבד והמרבץ והמגפף והמנשק, אינו במיתה, אלא באזהרה:</text>
    </pasuk>
    <pasuk id="20">
      <text title="וגר לא תונה: ">אונאת דברים, קונטרליי"ר בלעז [לקנטר], כמו (ישעיה מט כו) והאכלתי את מוניך את בשרם:</text>
      <text title="ולא תלחצנו: ">בגזילת ממון:</text>
      <text title="כי גרים הייתם: ">אם הוניתו, אף הוא יכול להונותך ולומר לך אף אתה מגרים באת, מום שבך אל תאמר לחברך. כל לשון גר, אדם שלא נולד באותה מדינה, אלא בא ממדינה אחרת לגור שם:</text>
    </pasuk>
    <pasuk id="21">
      <text title="כל אלמנה ויתום לא תענון: ">הוא הדין לכל אדם, אלא שדבר הכתוב בהווה, לפי שהם תשושי כח ודבר מצוי לענותם:</text>
    </pasuk>
    <pasuk id="22">
      <text title="אם ענה תענה אתו: ">הרי זה מקרא קצר, גזם ולא פירש עונשו, כמו (בראשית ד טו) לכן כל הורג קין גזם ולא פירש עונשו אף כאן אם ענה תענה אותו, לשון גזום, כלומר סופך ליטול את שלך, למה, כי צעק יצעק אלי וגו':</text>
    </pasuk>
    <pasuk id="23">
      <text title="והיו נשיכם אלמנות: ">ממשמע שנאמר והרגתי אתכם, איני יודע שנשיכם אלמנות ובניכם יתומים, אלא הרי זו קללה אחרת, שיהיו הנשים צרורות כאלמנות חיות, שלא יהיו עדים למיתת בעליהן ותהיינה אסורות להנשא והבנים יהיו יתומים, שלא יניחום בית דין לירד לנכסי אביהם לפי שאין יודעים אם מתו אם נשבו:</text>
    </pasuk>
    <pasuk id="24">
      <text title="אם כסף תלוה את עמי: ">רבי ישמעאל אומר כל אם ואם שבתורה רשות, חוץ משלושה וזה אחד מהן:</text>
      <text title="את עמי: ">עמי וגוי, עמי קודם. עני ועשיר, עני קודם. עניי עירך ועניי עיר אחרת, עניי עירך קודמין. וזה משמעו אם כסף תלוה, את עמי תלוהו, ולא לגוי ולאיזה מעמי, את העני, ולאיזה עני לאותו שעמך. דבר אחר את העני, שלא תנהג בו מנהג בזיון בהלוואה, שהוא עמי:</text>
      <text title="את העני עמך: ">הוי מסתכל בעצמך כאלו אתה העני:</text>
      <text title="לא תהיה לו כנשה: ">לא תתבענו בחזקה, אם אתה יודע שאין לו, אל תהי דומה עליו כאלו הלויתו, אלא כאילו לא הלויתו, כלומר לא תכלימהו:</text>
      <text title="נשך: ">רבית שהוא כנשיכת נחש, שנושך חבורה קטנה ברגלו ואינו מרגיש, ופתאום הוא מבצבץ ונופח עד קדקדו, כך רבית, אינו מרגיש ואינו ניכר עד שהרבית עולה ומחסרו ממון הרבה:</text>
    </pasuk>
    <pasuk id="25">
      <text title="אם חבל תחבל: ">כל לשון חבלה אינו משכון בשעת הלואה, אלא שממשכנין את הלוה, כשמגיע הזמן ואינו פורע. חבול תחבול כפל לך בחבלה, עד כמה פעמים, אמר הקב"ה כמה אתה חייב לי, והרי נפשך עולה אצלי כל אמש ואמש ונותנת דין וחשבון ומתחייבת לפני, ואני מחזירה לך, אף אתה טול והשב טול והשב:</text>
      <text title="עד בא השמש תשיבנו לו: ">כל היום תשיבנו לו עד בא השמש, וכבוא השמש תחזור ותטלנו, עד שיבא בקר של מחר, ובכסות יום הכתוב מדבר, שאין צריך לה בלילה:</text>
    </pasuk>
    <pasuk id="26">
      <text title="כי הוא כסותה: ">זו טלית:</text>
      <text title="שמלתו: ">זו חלוק:</text>
      <text title="במה ישכב: ">לרבות את המצע:</text>
    </pasuk>
    <pasuk id="27">
      <text title="א-להים לא תקלל: ">הרי זו אזהרה לברכת השם, ואזהרה לקללת דיין:</text>
    </pasuk>
    <pasuk id="28">
      <text title="מלאתך: ">חובה המוטלת עליך כשתתמלא תבואתך להתבשל, והם בכורים:</text>
      <text title="ודמעך: ">התרומה, ואיני יודע מהו לשון דמע:</text>
      <text title="לא תאחר: ">לא תשנה סדר הפרשתן, לאחר את המוקדם ולהקדים את המאוחר, שלא יקדים תרומה לבכורים ומעשר לתרומה:</text>
      <text title="בכור בניך תתן לי: ">לפדותו בחמש סלעים מן הכהן. והלא כבר צוה עליו במקום אחר, אלא כדי לסמוך לו כן תעשה לשורך, מה בכור אדם לאחר שלושים יום פודהו שנאמר (במדבר יח טז) ופדויו מבן חדש תפדה, אף בכור בהמה דקה [גסה] מטפל בו שלשים יום ואחר כך נותנו לכהן:</text>
    </pasuk>
    <pasuk id="29">
      <text title="שבעת ימים יהיה עם אמו: ">זו אזהרה לכהן, שאם בא למהר את הקרבתו, לא ימהר קודם שמונה, לפי שהוא מחוסר זמן:</text>
      <text title="ביום השמיני תתנו לי: ">יכול יהא חובה לבו ביום, נאמר כאן שמיני, ונאמר להלן (ויקרא כב כז) ומיום השמיני והלאה ירצה, מה שמיני האמור להלן להכשיר משמיני ולהלן, אף שמיני האמור כאן להכשיר משמיני ולהלן, וכן משמעו וביום השמיני אתה רשאי ליתנו לי:</text>
    </pasuk>
    <pasuk id="30">
      <text title="ואנשי קדש תהיון לי: ">אם אתם קדושים ופרושים משקוצי נבלות וטרפות הרי אתם שלי, ואם לאו אינכם שלי:</text>
      <text title="ובשר בשדה טרפה: ">אף בבית כן, אלא שדיבר הכתוב בהווה, מקום שדרך בהמות ליטרף, וכן (דברים כב כז) כי בשדה מצאה, וכן (שם כג יא) אשר לא יהיה טהור מקרה לילה, הוא הדין מקרה יום, אלא שדיבר הכתוב בהווה. ואונקלוס תרגם ובשר תליש מן חיוא חיא, בשר שנתלש על ידי טרפת זאב או ארי, מן חיה כשרה או מבהמה כשרה בחייה:</text>
      <text title="לכלב תשליכון אותו: ">אף הגוי ככלב, או אינו אלא כלב כמשמעו, תלמוד לומר בנבלה (דב' יד כא) או מכור לנכרי, קל וחומר לטרפה שמותרת בכל הנאות. אם כן מה תלמוד לומר לכלב, למדך הכתוב שאין הקב"ה מקפח שכר כל בריה, שנאמר (שמות יא ז) ולכל בני ישראל לא יחרץ כלב לשונו, אמר הקב"ה תנו לו שכרו:</text>
    </pasuk>
  </chapter>
  <chapter id="23">
    <pasuk id="1">
      <text title="לא תשא שמע שוא: ">כתרגומו לא תקבל שמע דשקר, אזהרה למקבל לשון הרע, ולדיין, שלא ישמע דברי בעל דין עד שיבא בעל דין חבירו:</text>
      <text title="אל תשת ידך עם רשע: ">הטוען את חבירו תביעת שקר, שהבטיחהו להיות לו עד חמס:</text>
    </pasuk>
    <pasuk id="2">
      <text title="לא תהיה אחרי רבים לרעת: ">יש במקרא זה מדרשי חכמי ישראל, אבל אין לשון המקרא מיושב בהן על אופניו. מכאן דרשו שאין מטין לחובה בהכרעת דיין אחד, וסוף המקרא דרשו אחרי רבים להטות, שאם יש שנים במחייבין יותר על המזכין, הטה הדין על פיהם לחובה ובדיני נפשות הכתוב מדבר, ואמצע המקרא דרשו ולא תענה על ריב, על רב, שאין חולקין על מופלא שבבית דין, לפיכך מתחילין בדיני נפשות מן הצד, לקטנים שבהן שואלין תחלה, שיאמרו את דעתם. לפי דברי רבותינו כך פתרון המקרא לא תהיה אחרי רבים לרעות לחייב מיתה בשביל דיין אחד, שירבו המחייבין על המזכין ולא תענה על הרב לנטות מדבריו, ולפי שהוא חסר יו"ד דרשו בו כן. אחרי רבים להטת ויש רבים שאתה נוטה אחריהם, ואימתי, בזמן שהן שנים המכריעין במחייבין יותר מן המזכין, וממשמע שנאמר לא תהיה אחרי רבים לרעות שומע אני אבל היה עמהם לטובה, מכאן אמרו דיני נפשות מטין על פי אחד לזכות ועל פי שנים לחובה. ואונקלוס תרגם לא תתמנע מלאלפא מה דבעינך על דינא, ולשון העברי, לפי התרגום, כך הוא נדרש לא תענה על ריב לנטת אם ישאלך דבר למשפט, לא תענה לנטות לצד אחד ולסלק עצמך מן הריב, אלא הוי דן אותו לאמיתו. ואני אומר ליישבו על אופניו כפשוטו, כך פתרונו:</text>
      <text title="לא תהיה אחרי רבים לרעת: ">אם ראית רשעים מטין משפט, לא תאמר הואיל ורבים הם, הנני נוטה אחריהם:</text>
      <text title="ולא תענה על ריב לנטת וגו': ">ואם ישאל הנדון על אותו המשפט אל תעננו על הריב דבר הנוטה אחרי אותן רבים להטות את המשפט מאמתו אלא אמור את המשפט כאשר הוא, וקולר יהא תלוי בצואר הרבים:</text>
    </pasuk>
    <pasuk id="3">
      <text title="לא תהדר: ">לא תחלוק לו כבוד לזכותו בדין ולומר דל הוא, אזכנו ואכבדנו:</text>
    </pasuk>
    <pasuk id="5">
      <text title="כי תראה חמור שונאך וגו': ">הרי כי משמש בלשון דלמא, שהוא מארבע לשונות של שמושי כי וכה פתרונו שמא תראה חמורו רובץ תחת משאו:</text>
      <text title="וחדלת מעזב לו: ">בתמיה:</text>
      <text title="עזב תעזב עמו: ">עזיבה זו לשון עזרה, וכן (דברים לב לו) עצור ועזוב, וכן (נחמיה ג ח) ויעזבו ירושלם עד החומה, מלאוה עפר לעזוב ולסייע את חוזק החומה. כיוצא בו (דברים ז יז) כי תאמר בלבבך רבים הגוים האלה ממני וגו', שמא תאמר כן, בתמיה, לא תירא מהם. ומדרשו, כך דרשו רבותינו כי תראה וחדלת פעמים שאתה חדל ופעמים שאתה עוזר. הא כיצד, זקן ואינו לפי כבודו, וחדלת, או בהמת נכרי ומשאוי ישראל, וחדלת:</text>
      <text title="עזב תעזב עמו: ">לפרק המשא. מלמשקל ליה, מליטול משאוי ממנו:</text>
    </pasuk>
    <pasuk id="6">
      <text title="אבינך: ">לשון אובה, שהוא מדולדל ותאב לכל טובה:</text>
    </pasuk>
    <pasuk id="7">
      <text title="ונקי וצדיק אל תהרג: ">מניין ליוצא מבית דין חייב ואמר אחד יש לי ללמד עליו זכות, שמחזירין אותו, תלמוד לומר ונקי אל תהרג וזה אף על פי שאינו צדיק, שלא נצטדק בבית דין, מכל מקום נקי הוא מדין מיתה, שהרי יש לך לזכותו. ומניין ליוצא מבית דין זכאי ואמר אחד יש לי ללמד עליו חובה, שאין מחזירין אותו לבית דין לחייבו תלמוד לומר וצדיק אל תהרוג, וזה צדיק הוא, שנצטדק בבית דין:</text>
      <text title="כי לא אצדיק רשע: ">אין עליך להחזירו, כי אני לא אצדיקנו בדיני, אם יצא מידך זכאי, יש לי שלוחים הרבה להמיתו במיתה שנתחייב בה:</text>
    </pasuk>
    <pasuk id="8">
      <text title="ושחד לא תקח: ">אפילו לשפוט אמת, וכל שכן כדי להטות הדין, שהרי כדי להטות את הדין נאמר כבר לעיל לא תטה משפט:</text>
      <text title="יעור פקחים: ">אפילו חכם בתורה ונוטל שוחד, סוף שתטרף דעתו עליו, וישתכח תלמודו, ויכהה מאור עיניו:</text>
      <text title="ויסלף: ">כתרגומו ומקלקל:</text>
      <text title="דברי צדיקים: ">דברים המצודקים, משפטי אמת, וכן תרגומו פתגמין תריצין. ישרים:</text>
    </pasuk>
    <pasuk id="9">
      <text title="וגר לא תלחץ: ">בהרבה מקומות הזהירה תורה על הגר מפני שסורו רע:</text>
      <text title="את נפש הגר: ">כמה קשה לו כשלוחצים אותו:</text>
    </pasuk>
    <pasuk id="10">
      <text title="ואספת את תבואתה: ">לשון הכנסה לבית, כמו (דברים כב ב) ואספתו אל תוך ביתך:</text>
    </pasuk>
    <pasuk id="11">
      <text title="תשמטנה: ">מעבודה:</text>
      <text title="ונטשתה: ">מאכילה אחר זמן הביעור. דבר אחר תשמטנה מעבודה גמורה, כגון חרישה וזריעה. ונטשתה מלזבל ומלקשקש:</text>
      <text title="ויתרם תאכל חית השדה: ">להקיש מאכל אביון למאכל חיה מה חיה אוכלת בלא מעשר, אף אביונים אוכלים בלא מעשר, מכאן אמרו אין מעשר בשביעית:</text>
      <text title="כן תעשה לכרמך: ">ותחלת המקרא בשדה הלבן, כמו שאמור למעלה הימנו תזרע את ארצך:</text>
    </pasuk>
    <pasuk id="12">
      <text title="וביום השביעי תשבת: ">אף בשנה השביעית לא תעקר שבת בראשית ממקומה, שלא תאמר הואיל וכל השנה קרויה שבת, לא תנהג בה שבת בראשית:</text>
      <text title="למען ינוח שורך וחמרך: ">תן לו ניח להתיר שיהא תולש ואוכל עשבים מן הקרקע. או אינו אלא יחבשנו בתוך הבית, אמרת אין זה נייח אלא צער:</text>
      <text title="בן אמתך: ">בעבד הערל הכתוב מדבר:</text>
      <text title="והגר: ">גר תושב:</text>
    </pasuk>
    <pasuk id="13">
      <text title="ובכל אשר אמרתי אליכם תשמרו: ">לעשות כל מצות עשה באזהרה, שכל שמירה שבתורה אזהרה היא במקום לאו:</text>
      <text title="לא תזכירו: ">שלא יאמר לו שמור לי בצד עבודה זרה פלונית או תעמוד עמי ביום עבודה זרה פלונית. דבר אחר ובכל אשר אמרתי אליכם תשמרו ושם א-להים אחרים לא תזכירו ללמדך ששקולה עבודה זרה כנגד כל המצות כולן, והנזהר בה כשומר את כולן:</text>
      <text title="לא ישמע: ">מן הגוי:</text>
      <text title="על פיך: ">שלא תעשה שותפות עם נכרי וישבע לך בעבודה זרה שלו נמצאת שאתה גורם שיזכר על ידך:</text>
    </pasuk>
    <pasuk id="14">
      <text title="רגלים: ">פעמים וכן (במדבר כב כח) כי הכיתני זה שלש רגלים:</text>
    </pasuk>
    <pasuk id="15">
      <text title="חדש האביב: ">שהתבואה מתמלאת בו באביה. לשון אחר אביב, לשון אב, בכור וראשון לבשל פירות:</text>
      <text title="ולא יראו פני ריקם: ">כשתבאו לראות פני ברגלים, הביאו לי עולות:</text>
    </pasuk>
    <pasuk id="16">
      <text title="וחג הקציר: ">הוא חג שבועות:</text>
      <text title="בכורי מעשיך: ">שהוא זמן הבאת בכורים, ששתי הלחם הבאים בעצרת היו מתירין החדש למנחות ולהביא בכורים למקדש, שנאמר (במדבר כח כו) וביום הבכורים וגו':</text>
      <text title="וחג האסיף: ">הוא חג הסוכות:</text>
      <text title="באספך את מעשיך: ">שכל ימות החמה התבואה מתייבשת בשדות ובחג אוספים אותה אל הבית מפני הגשמים:</text>
    </pasuk>
    <pasuk id="17">
      <text title="שלש פעמים וגו': ">לפי שהענין מדבר בשביעית הוצרך לומר שלא יסתרסו רגלים ממקומן:</text>
      <text title="כל זכורך: ">הזכרים שבך:</text>
    </pasuk>
    <pasuk id="18">
      <text title="לא תזבח על חמץ וגו': ">לא תשחט את הפסח בי"ד בניסן עד שתבער החמץ:</text>
      <text title="ולא ילין חלב חגי וגו': ">חוץ למזבח:</text>
      <text title="עד בקר: ">יכול אף על המערכה יפסל בלינה, תלמוד לומר (ויקרא ו ב) על מוקדה על המזבח כל הלילה:</text>
      <text title="ולא ילין: ">אין לינה אלא בעמוד השחר שנאמר עד בקר, אבל כל הלילה יכול להעלותו מן הרצפה למזבח:</text>
    </pasuk>
    <pasuk id="19">
      <text title="ראשית בכורי אדמתך: ">אף השביעית חייבת בבכורים, לכך נאמר אף כאן בכורי אדמתך. כיצד, אדם נכנס לתוך שדהו, ורואה תאנה שבכרה, כורך עליה גמי לסימן ומקדישה. ואין בכורים אלא משבעת המינין האמורין במקרא (דברים ח ח) ארץ חטה ושעורה וגו':</text>
      <text title="לא תבשל גדי: ">אף עגל וכבש בכלל גדי, שאין גדי אלא לשון ולד רך, ממה שאתה מוצא בכמה מקומות בתורה שכתוב גדי, והוצרך לפרש אחריו עזים, כגון (בראשית לח יז) אנכי אשלח גדי עזים, (שם שם כ) את גדי העזים, (שם כז ט) שני גדיי עזים, ללמדך, שכל מקום שנאמר גדי סתם, אף עגל וכבש במשמע. ובשלושה מקומות נכתב בתורה אחד לאיסור אכילה, ואחד לאיסור הנאה, ואחד לאיסור בישול:</text>
    </pasuk>
    <pasuk id="20">
      <text title="הנה אנכי שולח מלאך: ">כאן נתבשרו שעתידין לחטוא, ושכינה אומרת להם (שמות לג ג) כי לא אעלה בקרבך:</text>
      <text title="אשר הכינותי: ">אשר זמנתי לתת לכם, זהו פשוטו ומדרשו אל המקום אשר הכינותי כבר מקומי ניכר כנגדו, וזה אחד מן המקראות שאומרים, שבית המקדש של מעלה מכוון כנגד בית המקדש של מטה:</text>
    </pasuk>
    <pasuk id="21">
      <text title="אל תמר בו: ">לשון המראה, כמו (יהושע א יח) אשר ימרה את פיך:</text>
      <text title="כי לא ישא לפשעכם: ">אינו מלומד בכך, שהוא מן הכת שאין חוטאין, ועוד שהוא שליח ואינו עושה אלא שליחותו:</text>
      <text title="כי שמי בקרבו: ">מחובר לראש המקרא, השמר מפניו כי שמי משותף בו, ורבותינו אמרו זה מטטרו"ן ששמו כשם רבו. מטטרו"ן בגימטריא שדי:</text>
    </pasuk>
    <pasuk id="22">
      <text title="וצרתי: ">כתרגומו ואעיק:</text>
    </pasuk>
    <pasuk id="24">
      <text title="הרס תהרסם: ">לאותם אלהות:</text>
      <text title="מצבותיהם: ">אבנים שהם מציבין להשתחוות להם:</text>
    </pasuk>
    <pasuk id="26">
      <text title="לא תהיה משכלה: ">אם תעשה רצוני:</text>
      <text title="משכלה: ">מפלת נפלים או קוברת את בניה, קרויה משכלה:</text>
    </pasuk>
    <pasuk id="27">
      <text title="והמתי: ">כמו והממתי ותרגומו ואשגש. וכן כל תיבה שפועל שלה בכפל האות האחרונה, כשתהפוך לדבר בלשון פעלתי, יש מקומות שנוטל אות הכפולה ומדגיש את האות ונוקדו במלאפום, כגון והמותי, מגזרת (ישעיה כח כח) והמם גלגל עגלתו, (קהלת ב כ) וסבותי, מגזרת (שמואל א' ז טז) וסבב בית אל, (תהלים קטז ו) דלותי, מגזרת (ישעיה יט ו) דללו וחרבו, (שם מט טז) על כפים חקותיך, מגזרת (שופטים ה טו) חקקי לב, (שמואל א' יב ג) את מי רצותי, מגזרת (איוב כ יט) רצץ עזב דלים. והמתרגם והמותי ואיקטל, טועה הוא, שאלו מגזרת מיתה היה, אין ה"א שלה בפת"ח, ולא מ"ם שלו מודגשת, ולא נקודה מלאפום, אלא והמתי, כגון (במדבר יד טו) והמתה את העם הזה, והתי"ו מודגשת, לפי שתבא במקום ב' תוי"ן, האחת נשרשת, לפי שאין מיתה בלא ת"ו, והאחרת משמשת, כמו אמרתי, חטאתי, עשיתי, וכן ונתתי, הת"ו מודגשת, שהיא באה במקום שתים, לפי שהיה צריך שלש תוי"ן, שתים ליסוד, כמו (יהושע י יב) ביום תת ה', (קהלת ג יג) מתת א-להים היא, והשלישית לשמוש:</text>
      <text title="ערף: ">שינוסו מפניך ויהפכו לך ערפם:</text>
    </pasuk>
    <pasuk id="28">
      <text title="הצרעה: ">מין שרץ העוף, והיתה מכה אותם בעיניהם ומטילה בהם ארס והם מתים, והצרעה לא עברה את הירדן, והחתי והכנעני הם ארץ סיחון ועוג, לפיכך מכל שבע אומות לא מנה כאן אלא אלו. וחוי אף על פי שהוא מעבר הירדן והלאה, שנו רבותינו במסכת סוטה (סוטה לו א) על שפת הירדן עמדה וזרקה בהם מרה:</text>
    </pasuk>
    <pasuk id="29">
      <text title="שממה: ">ריקנית מבני אדם, לפי שאתם מעט ואין בכם כדי למלאות אותה:</text>
      <text title="ורבה עליך: ">ותרבה עליך:</text>
    </pasuk>
    <pasuk id="30">
      <text title="עד אשר תפרה: ">תרבה, לשון פרי, כמו פרו ורבו:</text>
    </pasuk>
    <pasuk id="31">
      <text title="ושתי: ">לשון השתה, והת"ו מודגשת מפני שבאה תחת שתים, שאין שיתה בלא ת"ו, והאחת לשמוש:</text>
      <text title="עד הנהר: ">פרת:</text>
      <text title="וגרשתמו: ">ותגרשם:</text>
    </pasuk>
    <pasuk id="33">
      <text title="כי תעבד כי יהיה לך למקש: ">הרי אלו כי משמשין במקום אשר, וכן בכמה מקומות, וזהו לשון אי, שהוא אחד מארבע לשונות שהכי משמש. וגם מצינו בהרבה מקומות אם משמש בלשון אשר, כמו (ויקרא ב יד) ואם תקריב מנחת בכורים, שהיא חובה:</text>
    </pasuk>
  </chapter>
  <chapter id="24">
    <pasuk id="1">
      <text title="ואל משה אמר עלה: ">פרשה זו נאמרה קודם עשרת הדברות, ובארבעה בסיון נאמר לו עלה:</text>
    </pasuk>
    <pasuk id="2">
      <text title="ונגש משה לבדו: ">אל הערפל:</text>
    </pasuk>
    <pasuk id="3">
      <text title="ויבא משה ויספר לעם: ">בו ביום:</text>
      <text title="את כל דברי ה': ">מצות פרישה והגבלה:</text>
      <text title="ואת כל המשפטים: ">שבע מצות שנצטוו בני נח. ושבת וכבוד אב ואם ופרה אדומה ודינין שניתנו להם במרה:</text>
    </pasuk>
    <pasuk id="4">
      <text title="ויכתב משה: ">מבראשית ועד מתן תורה, וכתב מצות שנצטוו במרה:</text>
      <text title="וישכם בבקר: ">בחמשה בסיון:</text>
    </pasuk>
    <pasuk id="5">
      <text title="את נערי: ">הבכורות:</text>
    </pasuk>
    <pasuk id="6">
      <text title="ויקח משה חצי הדם: ">מי חלקו, מלאך בא וחלקו:</text>
      <text title="באגנות: ">שני אגנות אחד לחצי דם עולה ואחד לחצי דם שלמים להזות אותם על העם. ומכאן למדו רבותינו שנכנסו אבותינו לברית במילה וטבילה והרצאת דמים שאין הזאה בלא טבילה:</text>
    </pasuk>
    <pasuk id="7">
      <text title="ספר הברית: ">מבראשית ועד מתן תורה ומצות שנצטוו במרה:</text>
    </pasuk>
    <pasuk id="8">
      <text title="ויזרק: ">ענין הזאה, ותרגומו וזרק על מדבחא לכפרא על עמא:</text>
    </pasuk>
    <pasuk id="10">
      <text title="ויראו את אלהי ישראל: ">נסתכלו והציצו ונתחייבו מיתה, אלא שלא רצה הקב"ה לערבב שמחת התורה, והמתין לנדב ואביהוא עד יום חנוכת המשכן, ולזקנים עד, (במדבר יא א) ויהי העם כמתאוננים וגו' ותבער בם אש ה' ותאכל בקצה המחנה, בקצינים שבמחנה:</text>
      <text title="כמעשה לבנת הספיר: ">היא היתה לפניו בשעת השעבוד לזכור צרתן של ישראל, שהיו משועבדים במעשה לבנים:</text>
      <text title="וכעצם השמים לטהר: ">משנגאלו היה אור וחדוה לפניו:</text>
      <text title="וכעצם: ">כתרגומו, לשון מראה:</text>
      <text title="לטהר: ">לשון ברור וצלול:</text>
    </pasuk>
    <pasuk id="11">
      <text title="ואל אצילי: ">הם נדב ואביהוא והזקנים:</text>
      <text title="לא שלח ידו: ">מכלל שהיו ראוים להשתלח בהם יד:</text>
      <text title="ויחזו את הא-להים: ">היו מסתכלין בו בלב גס מתוך אכילה ושתיה, כך מדרש תנחומא. ואונקלוס לא תרגם כן. אצילי לשון גדולים, כמו (ישעיה מא ט) ומאציליה קראתיך, (במדבר יא כה) ויאצל מן הרוח, (יחזקאל מא ח) שש אמות אצילה:</text>
    </pasuk>
    <pasuk id="12">
      <text title="ויאמר ה' אל משה: ">לאחר מתן תורה:</text>
      <text title="עלה אלי ההרה והיה שם: ">ארבעים יום:</text>
      <text title="את לחת האבן והתורה והמצוה אשר כתבתי להורתם: ">כל שש מאות ושלש עשרה מצות בכלל עשרת הדברות הן, ורבינו סעדיה פירש באזהרות שיסד לכל דבור ודבור מצות התלויות בו:</text>
    </pasuk>
    <pasuk id="13">
      <text title="ויקם משה ויהושע משרתו: ">לא ידעתי מה טיבו של יהושע כאן. ואומר אני, שהיה התלמיד מלוה לרב עד מקום הגבלת תחומי ההר, שאינו רשאי לילך משם והלאה, ומשם ויעל משה לבדו אל הר הא-להים, ויהושע נטה שם אהלו ונתעכב שם כל ארבעים יום, שכן מצינו, כשירד משה (לקמן לב יז) וישמע יהושע את קול העם ברעה, למדנו שלא היה יהושע עמהם:</text>
    </pasuk>
    <pasuk id="14">
      <text title="ואל הזקנים אמר: ">בצאתו מן המחנה:</text>
      <text title="שבו לנו בזה: ">והתעכבו כאן עם שאר העם במחנה להיות נכונים לשפוט לכל איש ריבו:</text>
      <text title="חור: ">בנה של מרים היה, ואביו כלב בן יפנה, שנאמר (דברי הימים א' ב יט) ויקח לו כלב את אפרת ותלד לו את חור. אפרת זו מרים, כדאיתא בסוטה (יא ב):</text>
      <text title="מי בעל דברים: ">מי שיש לו דין:</text>
    </pasuk>
    <pasuk id="16">
      <text title="ויכסהו הענן: ">רבותינו חולקין בדבר. יש מהם אומרים אלו ששה ימים שמראש חודש עד עצרת יום מתן תורה:</text>
      <text title="ויכסהו הענן: ">להר:</text>
      <text title="ויקרא אל משה ביום השביעי: ">לומר עשרת הדברות, ומשה וכל בני ישראל עומדים, אלא שחלק הכתוב כבוד למשה, ויש אומרים ויכסהו הענן למשה ששה ימים לאחר עשרת הדברות, והם היו בתחלת ארבעים יום שעלה משה לקבל הלוחות, ולמדך, שכל הנכנס למחנה שכינה טעון פרישה ששה ימים:</text>
    </pasuk>
    <pasuk id="18">
      <text title="בתוך הענן: ">ענן זה כמין עשן הוא, ועשה לו הקב"ה למשה שביל [חופה] בתוכו:</text>
    </pasuk>
  </chapter>
  <chapter id="25">
    <pasuk id="2">
      <text title="ויקחו לי תרומה: ">לי לשמי:</text>
      <text title="תרומה: ">הפרשה, יפרישו לי מממונם נדבה:</text>
      <text title="ידבנו לבו: ">לשון נדבה, והוא לשון רצון טוב, פרישנ"ט בלעז [מתנה]:</text>
      <text title="תקחו את תרומתי: ">אמרו רבותינו שלש תרומות אמורות כאן, אחת תרומת בקע לגלגלת, שנעשו מהם הא-דנים, כמו שמפורש באלה פקודי (שמות לח כו - כז), ואחת תרומת המזבח בקע לגלגלת לקופות לקנות מהן קרבנות צבור, ואחת תרומת המשכן נדבת כל אחד ואחד. שלשה עשר דברים האמורים בענין כולם הוצרכו למלאכת המשכן או לבגדי כהונה, כשתדקדק בהם:</text>
    </pasuk>
    <pasuk id="3">
      <text title="זהב וכסף ונחשת וגו': ">כולם באו בנדבה, איש איש מה שנדבו לבו, חוץ מן הכסף שבא בשוה מחצית השקל לכל אחד, ולא מצינו בכל מלאכת המשכן, שהוצרך שם כסף יותר, שנאמר (שמות לח כו - כז) וכסף פקודי העדה וגו' בקע לגלגלת וגו', ושאר הכסף הבא שם בנדבה עשאוה לכלי שרת:</text>
    </pasuk>
    <pasuk id="4">
      <text title="ותכלת: ">צמר צבוע בדם חלזון, וצבעו ירוק:</text>
      <text title="וארגמן: ">צמר צבוע ממין צבע ששמו ארגמן:</text>
      <text title="ושש: ">הוא פשתן:</text>
      <text title="ועזים: ">נוצה של עזים, לכך תרגם אונקלוס ומעזי, הבא מן העזים, ולא עזים עצמם, שתרגום של עזים עזיא:</text>
    </pasuk>
    <pasuk id="5">
      <text title="מאדמים: ">צבועות היו אדום לאחר עבודן:</text>
      <text title="תחשים: ">מין חיה, ולא היתה אלא לשעה והרבה גוונים היו לה, לכך מתרגם ססגונא, ששש ומתפאר בגוונין שלו:</text>
      <text title="ועצי שטים: ">מאין היו להם במדבר, פירש רבי תנחומא יעקב אבינו צפה ברוח הקודש, שעתידין ישראל לבנות משכן במדבר, והביא ארזים למצרים ונטעם, וצוה לבניו ליטלם עמהם, כשיצאו ממצרים:</text>
    </pasuk>
    <pasuk id="6">
      <text title="שמן למאור: ">שמן זית זך להעלות נר תמיד:</text>
      <text title="בשמים לשמן המשחה: ">שנעשה למשוח כלי המשכן והמשכן לקדשו, והוצרכו לו בשמים כמו שמפורש בכי תשא (שמות ל כג - כה):</text>
      <text title="ולקטרת הסמים: ">שהיו מקטירין בכל ערב ובקר, כמו שמפורש בואתה תצוה (שמות ל ז - ח) ולשון קטרת העלאת קיטור ותמרות עשן:</text>
    </pasuk>
    <pasuk id="7">
      <text title="אבני שהם: ">שתים הוצרכו שם לצורך האפוד האמור בואתה תצוה (שמות כח יב):</text>
      <text title="מלאים: ">על שם שעושין להם בזהב מושב כמין גומא ונותנין האבן שם למלאות הגומא, קרויים אבני מלואים, ומקום המושב קרוי משבצות:</text>
      <text title="לאפוד ולחשן: ">אבני השהם לאפוד, ואבני המלאוים לחשן, וחשן ואפוד מפורשים בואתה תצוה, והם מיני תכשיט:</text>
    </pasuk>
    <pasuk id="8">
      <text title="ועשו לי מקדש: ">ועשו לשמי בית קדושה:</text>
    </pasuk>
    <pasuk id="9">
      <text title="ככל אשר אני מראה אותך: ">כאן את תבנית המשכן. המקרא הזה מחובר למקרא שלמעלה הימנו ועשו לי מקדש ככל אשר אני מראה אותך:</text>
      <text title="וכן תעשו: ">לדורות אם יאבד אחד מן הכלים או כשתעשו לי כלי בית עולמים, כגון שולחנות ומנורות וכיורות ומכונות שעשה שלמה, כתבנית אלו תעשו אותם. ואם לא היה המקרא מחובר למעלה הימנו, לא היה לו לכתוב וכן תעשו אלא כן תעשו, והיה מדבר על עשיית אהל מועד וכליו:</text>
    </pasuk>
    <pasuk id="10">
      <text title="ועשו ארון: ">כמין ארונות שעושים בלא רגלים, עשויים כמין ארגז שקורין אישקרי"ן בלעז [ארגז] יושב על שוליו:</text>
    </pasuk>
    <pasuk id="11">
      <text title="מבית ומחוץ תצפנו: ">שלשה ארונות עשה בצלאל, שתים של זהב ואחד של עץ, וארבע כתלים ושולים לכל אחד ופתוחים מלמעלה, נתן של עץ בתוך של זהב ושל זהב בתוך של עץ, וחפה שפתו העליונה בזהב, נמצא מצופה מבית ומחוץ:</text>
      <text title="זר זהב: ">כמין כתר מקיף לו סביב למעלה משפתו, שעשה הארון החיצון גבוה מן הפנימי עד שעלה למול עובי הכפורת ולמעלה הימנו משהו, וכשהכפורת שוכב על עובי הכתלים, עולה הזר למעלה מכל עובי הכפורת כל שהוא, והוא סימן לכתר תורה:</text>
    </pasuk>
    <pasuk id="12">
      <text title="ויצקת: ">לשון התכה כתרגומו:</text>
      <text title="פעמתיו: ">כתרגומו זויתיה. ובזויות העליונות סמוך לכפרת היו נתונות שתים מכאן ושתים מכאן לרחבו של ארון, והבדים נתונים בהם, וארכו של ארון מפסיק בין הבדים, אמתים וחצי בין בד לבד, שיהיו שני בני אדם, הנושאים את הארון, מהלכין ביניהם, וכן מפורש במנחות בפרק שתי הלחם (צח ב):</text>
      <text title="ושתי טבעות על צלעו האחת: ">הן הן הארבע טבעות שבתחלת המקרא, ופירש לך היכן היו, והוי"ו זו יתירה היא ופתרונו כמו שתי טבעות, ויש לך לישבה כן ושתיים מן הטבעות האלו על צלעו האחת:</text>
      <text title="צלעו: ">צדו:</text>
    </pasuk>
    <pasuk id="13">
      <text title="בדי: ">מוטות:</text>
    </pasuk>
    <pasuk id="15">
      <text title="לא יסרו ממנו: ">לעולם:</text>
    </pasuk>
    <pasuk id="16">
      <text title="ונתת אל הארן: ">כמו בארון:</text>
      <text title="העדות: ">התורה שהיא לעדות ביני וביניכם, שצויתי אתכם מצות הכתובות בה:</text>
    </pasuk>
    <pasuk id="17">
      <text title="כפרת: ">כסוי על הארון שהיה פתוח מלמעלה ומניחו עליו כמין דף:</text>
      <text title="אמתים וחצי ארכה: ">כארכו של ארון, ורחבה כרחבו של ארון, ומונחת על עובי הכתלים ארבעתם, ואף על פי שלא נתן שיעור לעוביה, פירשו רבותינו שהיה עוביה טפח:</text>
    </pasuk>
    <pasuk id="18">
      <text title="כרבים: ">דמות פרצוף תינוק להם:</text>
      <text title="מקשה תעשה אותם: ">שלא תעשם בפני עצמם ותחברם בראשי הכפרת לאחר עשייתם כמעשה צורפים, שקורין שולדי"ץ [מולחמים] אלא הטל זהב הרבה בתחלת עשיית הכפרת והכה בפטיש ובקורנס באמצע, וראשין בולטין למעלה וצייר הכרובים בבליטת קצותיו:</text>
      <text title="מקשה: ">בטידי"ץ בלעז [עשוי בהכאה]. כמו (דניאל ה ו) דא לדא נקשן:</text>
      <text title="קצות הכפורת: ">ראשי הכפרת:</text>
    </pasuk>
    <pasuk id="19">
      <text title="ועשה כרוב אחד מקצה: ">שלא תאמר שנים כרובים לכל קצה וקצה, לכך הוצרך לפרש כרוב אחד מקצה מזה:</text>
      <text title="מן הכפרת: ">עצמה תעשו את הכרובים. זהו פירושו של מקשה תעשה אותם, שלא תעשם בפני עצמם ותחברם לכפרת:</text>
    </pasuk>
    <pasuk id="20">
      <text title="פרשי כנפים: ">שלא תעשה כנפיהם שוכבים, אלא פרושים וגבוהים למעלה אצל ראשיהם, שיהא עשרה טפחים בחלל בין הכנפים לכפרת, כדאיתא בסוכה (דף ה ב):</text>
    </pasuk>
    <pasuk id="21">
      <text title="ואל הארן תתן את העדות: ">לא ידעתי למה נכפל, שהרי כבר נאמר (פסוק טז) ונתת אל הארון את העדות. ויש לומר שבא ללמד, שבעודו ארון לבדו בלא כפרת, יתן תחלה העדות לתוכו, ואחר כך יתן את הכפרת עליו. וכן מצינו כשהקים את המשכן נאמר (שמות מ כ) ויתן את העדות אל הארון, ואחר כך ויתן את הכפורת על הארון מלמעלה:</text>
    </pasuk>
    <pasuk id="22">
      <text title="ונועדתי: ">כשאקבע מועד לך לדבר עמך, אותו מקום אקבע למועד שאבא שם לדבר אליך:</text>
      <text title="ודברתי אתך מעל הכפורת: ">ובמקום אחר הוא אומר (ויקרא א א) וידבר ה' אליו מאהל מועד לאמר, זה המשכן מחוץ לפרכת, נמצאו שני כתובים מכחישים זה את זה, בא הכתוב השלישי והכריע ביניהם (במדבר ז פט) ובבא משה אל אהל מועד וישמע את הקול מדבר אליו מעל הכפרת וגו', משה היה נכנס למשכן וכיון שבא בתוך הפתח, קול יורד מן השמים לבין הכרובים, ומשם יוצא ונשמע למשה באהל מועד:</text>
      <text title="ואת כל אשר אצוה אותך אל בני ישראל: ">הרי וי"ו זו יתירה וטפלה, וכמוהו הרבה במקרא, וכה תפתר ואת אשר אדבר עמך שם, את כל אשר אצוה אותך אל בני ישראל הוא:</text>
    </pasuk>
    <pasuk id="23">
      <text title="קמתו: ">גובה רגליו עם עובי השלחן:</text>
    </pasuk>
    <pasuk id="24">
      <text title="זר זהב: ">סימן לכתר מלכות, שהשולחן שם עושר וגדולה, כמו שאמרים שלחן מלכים:</text>
    </pasuk>
    <pasuk id="25">
      <text title="מסגרת: ">כתרגומו גדנפא, ונחלקו חכמי ישראל בדבר יש אומרים, למעלה היתה סביב לשולחן, כמו לבזבזין שבשפת שולחן שרים, ויש אומרים, למטה היתה תקועה מרגל לרגל בארבע רוחות השולחן, ודף השלחן שוכב על אותה מסגרת:</text>
      <text title="ועשית זר זהב למסגרתו: ">הוא זר האמור למעלה, ופירש לך כאן שעל המסגרת היתה:</text>
    </pasuk>
    <pasuk id="27">
      <text title="לעמת המסגרת תהיין הטבעות: ">ברגלים תקועות כנגד ראשי המסגרת:</text>
      <text title="לבתים לבדים: ">אותן הטבעות יהיו בתים להכניס בהן הבדים:</text>
      <text title="לבתים: ">לצורך בתים:</text>
      <text title="לבדים: ">כתרגומו אתרא לאריחיא:</text>
    </pasuk>
    <pasuk id="28">
      <text title="ונשא בם: ">לשון נפעל, יהיה נשא בם את השלחן:</text>
    </pasuk>
    <pasuk id="29">
      <text title="ועשית קערתיו וכפתיו: ">קערותיו זה הדפוס שהיה עשוי כדפוס הלחם, והלחם היה עשוי כמין תיבה פרוצה משתי רוחותיה, שולים לו למטה וקופל מכאן ומכאן כלפי מעלה כמין כתלים, ולכך קרוי לחם הפנים, שיש לו פנים רואין לכאן ולכאן לצדי הבית מזה ומזה, ונותן ארכו לרחבו של שולחן, וכתליו זקופים כנגד שפת השלחן, והיה עשוי לו דפוס זהב ודפוס ברזל, בשל ברזל הוא נאפה וכשמוציאו מן התנור נותנו בשל זהב עד למחר בשבת שמסדרו על השלחן, ואותו הדפוס קרוי קערה:</text>
      <text title="וכפתיו: ">בזיכין שנותנים בהם לבונה, ושתים היו לשני קומצי לבונה שנותנין על שתי המערכות, שנאמר (ויקרא כד ז) ונתת על המערכת לבונה זכה:</text>
      <text title="וקשותיו: ">הן כמין חצאי קנים חלולים הנסדקין לארכן דוגמתן עשה של זהב ומסדר שלשה על ראש כל לחם, שישב לחם האחד על גבי אותן הקנים ומבדילין בין לחם ללחם כדי שתכנס הרוח ביניהם ולא יתעפשו, ובלשון ערבי כל דבר חלול קרוי קסו"ה:</text>
      <text title="ומנקיתיו: ">תרגומו ומכילתיה, הן סניפים, כמין יתדות זהב עומדין בארץ וגבוהים עד למעלה מן השולחן הרבה כנגד גובה מערכת הלחם, ומפוצלים ששה פצולים זה למעלה מזה, וראשי הקנים שבין לחם ללחם סמוכין על אותן פצולין, כדי שלא יכבד משא הלחם העליונים על התחתונים וישברו ולשון מכילתיה, סובלותיו, כמו (ירמיהו ו יא) נלאיתי הכיל, אבל לשון מנקיות איני יודע, איך נופל על סניפין. ויש מחכמי ישראל אומרים קשותיו אלו סניפין, שמקשין אותו ומחזיקין אותו שלא ישבר, ומנקיותיו אלו הקנים שמנקין אותו שלא יתעפש, אבל אונקלוס שתרגם ומכילתיה היה שונה כדברי האומר מנקיות הן סניפין:</text>
      <text title="אשר יסך בהן: ">אשר יכוסה בהן, ועל קשותיו הוא אומר אשר יוסך, שהיו עליו כמין סכך וכסוי, וכן במקום אחר הוא אומר (במדבר ד ז) ואת קשות הנסך וזה וזה, יוסך והנסך, לשון סכך וכסוי הם:</text>
    </pasuk>
    <pasuk id="30">
      <text title="לחם פנים: ">שיש לו פנים כמו שפירשתי, ומנין הלחם וסדר מערכותיו מפורשים באמור אל הכהנים:</text>
    </pasuk>
    <pasuk id="31">
      <text title="מקשה תעשה המנורה: ">שלא יעשנה חוליות, ולא יעשה קניה ונרותיה איברים איברים, ואחר כך ידביקם כדרך הצורפין, שקורין שולדי"ר בלעז [להלחים] אלא כולה באה מחתיכה אחת, ומקיש בקורנס וחותך בכלי האומנות ומפריד הקנים אילך ואילך:</text>
      <text title="מקשה: ">תרגומו נגיד, לשון המשכה שממשיך את האיברים מן העשת לכאן ולכאן בהקשת הקורנס, ולשון מקשה מכת קורנס, בטידי"ץ בלעז [עשוי בהכאה] כמו (דניאל ה ו) דא לדא נקשן):</text>
      <text title="תיעשה המנורה: ">מאליה, לפי שהיה משה מתקשה בה, אמר לו הקב"ה השלך את הככר לאור והיא נעשית מאליה, לכך לא נכתב תעשה:</text>
      <text title="ירכה: ">הוא הרגל של מטה העשוי כמין תיבה, ושלשה רגלים יוצאין הימנה ולמטה:</text>
      <text title="וקנה: ">הקנה האמצעי שלה העולה באמצע הירך זקוף כלפי מעלה, ועליו נר האמצעי עשוי כמין בזך לצוק השמן לתוכו ולתת הפתילה:</text>
      <text title="גביעיה: ">הן כמין כוסות שעושין מזכוכית ארוכים וקצרים, וקורין להם מדרינ"ש בלעז [גביעים], ואלו עשויין מזהב ובולטין ויוצאין מכל קנה וקנה כמנין שנתן בהם הכתוב, ולא היו בה אלא לנוי:</text>
      <text title="כפתריה: ">כמין תפוחים עגולין סביב, בולטין סביבות הקנה האמצעי, כדרך שעושין למנורות שלפני השרים וקורין להם פומיל"ש בלעז [כפתורים], ומנין שלהם כתוב בפרשה, כמה כפתורים בולטין ממנה, וכמה חלק בין כפתור לכפתור:</text>
      <text title="ופרחיה: ">ציורין עשויין בה כמין פרחים:</text>
      <text title="ממנה יהיו: ">הכל מקשה יוצא מתוך חתיכת העשת, ולא יעשם לבדם וידביקם:</text>
    </pasuk>
    <pasuk id="32">
      <text title="יצאים מצדיה: ">לכאן ולכאן באלכסון, נמשכים ועולין עד כנגד גובהה של מנורה, שהוא קנה האמצעי, ויוצאין מתוך קנה האמצעי זה למעלה מזה, התחתון ארוך, ושל מעלה קצר הימנו והעליון קצר הימנו, לפי שהיה גובה ראשיהן שוה לגובהו של קנה האמצעי השביעי, שממנו יוצאים ששת הקנים:</text>
    </pasuk>
    <pasuk id="33">
      <text title="משקדים: ">כתרגומו, מצויירים היו כדרך שעושין לכלי כסף וזהב שקורין ניילי"ר [לגפר]:</text>
      <text title="ושלשה גבעים: ">בולטין מכל קנה וקנה:</text>
      <text title="כפתר ופרח: ">היה לכל קנה וקנה:</text>
    </pasuk>
    <pasuk id="34">
      <text title="ובמנרה ארבעה גבעים: ">בגופה של מנורה היו ארבעה גביעים אחד בולט בה למטה מן הקנים, והשלשה למעלה מן יציאת הקנים היוצאים מצדיה:</text>
      <text title="משקדים כפתריה ופרחיה: ">זה אחד מחמשה מקראות שאין להם הכרע, שאין ידוע אם גביעים משוקדים או משוקדים כפתוריה ופרחיה:</text>
    </pasuk>
    <pasuk id="35">
      <text title="וכפתר תחת שני הקנים: ">מתוך הכפתור היו הקנים נמשכים משני צדיה אילך ואילך. כך שנינו במלאכת המשכן (פרק י) גובהה של מנורה שמונה עשר טפחים, הרגלים והפרח שלשה טפחים, הוא הפרח האמור בירך, שנאמר (במדבר ח ד) עד ירכה עד פרחה, וטפחיים חלק, וטפח שבו גביע מהארבעה גביעים, וכפתור ופרח משני כפתורים ושני פרחים האמורים במנורה עצמה, שנאמר משוקדים כפתוריה ופרחיה, למדנו שהיו בקנה שני כפתורים ושני פרחים לבד מן השלשה כפתורים, שהקנים נמשכין מתוכן, שנאמר וכפתור תחת שני הקנים, וגו' וטפחים חלק, וטפח כפתור ושני קנים יוצאים ממנו אילך ואילך נמשכים ועולים כנגד גובהה של מנורה, וטפחיים חלק, וטפח כפתור ושני קנים יוצאים ממנו, וטפחיים חלק וטפח כפתור ושני קנים יוצאים ממנו ונמשכים ועולין כנגד גובהה של מנורה וטפחיים חלק, נשתיירו שם שלשה טפחים, שבהם שלשה גביעים וכפתור ופרח. נמצאו גביעים עשרים ושנים שמונה עשר לששה קנים, שלשה לכל אחד ואחד, וארבעה בגופה של מנורה, הרי עשרים ושנים, ואחד עשר כפתורים ששה בששת הקנים, ושלשה בגופה של מנורה, שהקנים יוצאים מהם, ושניים עוד במנורה, שנאמר משוקדים כפתוריה, מיעוט כפתורים שנים האחד למטה אצל הירך, והאחד בשלשת טפחים העליונים עם שלשת הגביעים, ותשעה פרחים היו לה ששה לששת הקנים, שנאמר (פסוק לג) בקנה האחד כפתור ופרח, ושלשה למנורה, שנאמר משוקדים כפתוריה ופרחיה, ומיעוט פרחים שנים, ואחד האמור בפרשת בהעלותך (במדבר ח ד) עד ירכה עד פרחה. ואם תדקדק במשנה זו הכתובה למעלה, תמצאם כמנינם איש איש במקומו:</text>
    </pasuk>
    <pasuk id="37">
      <text title="את נרתיה: ">כמין בזיכין שנותנין בתוכם השמן והפתילות:</text>
      <text title="והאיר על עבר פניה: ">עשה ששת הנרות שבראשי הקנים, היוצאים מצדיה, מסובים כלפי האמצעי, כדי שיהיו הנרות כשתדליקם מאירים אל עבר פניה, מוסב אורם אל צד פני הקנה האמצעי, שהוא גוף המנורה:</text>
    </pasuk>
    <pasuk id="38">
      <text title="ומלקחיה: ">הם הצבתים העשויין ליקח בהם הפתילה מתוך השמן לישבן ולמושכן בפי הנרות, ועל שם שלוקחים בהם קרויים מלקחים. וצביתהא שתרגם אונקלוס, לשון צבת, טינליי"א בלעז [צבת]:</text>
      <text title="ומחתתיה: ">הם כמין בזיכין קטנים, שחותה בהן את האפר שבנר בבקר בבקר, כשהוא מטיב את הנרות מאפר הפתילות, שדלקו הלילה וכבו, ולשון מחתה פוישידויר"א בלעז [יעה], כמו (ישעיה ל יד) לחתות אש מיקוד:</text>
    </pasuk>
    <pasuk id="39">
      <text title="ככר זהב טהור: ">שלא יהיה משקלה עם כל כליה אלא ככר, לא פחות ולא יותר, והככר של חול ששים מנה ושל קדש היה כפול, מאה עשרים מנה, והמנה הוא ליטרא ששוקלין בה כסף למשקל קולוני"א והם מאה זהובים, עשרים וחמשה סלעים והסלע ארבעה זהובים:</text>
    </pasuk>
    <pasuk id="40">
      <text title="וראה ועשה: ">ראה כאן בהר תבנית שאני מראה אותך, מגיד שנתקשה משה במעשה המנורה, עד שהראה לו הקב"ה מנורה של אש:</text>
      <text title="אשר אתה מראה: ">כתרגומו דאת מתחזי בטורא, אלו היה נקוד מראה בפת"ח, היה פתרונו אתה מראה לאחרים, עכשיו שנקוד חטף קמ"ץ, פתרונו דאת מתחזי, שאחרים מראים לך, שהנקוד מפריד בין עושה לנעשה:</text>
    </pasuk>
  </chapter>
  <chapter id="26">
    <pasuk id="1">
      <text title="ואת המשכן תעשה עשר יריעות: ">להיות לו לגג ולמחיצות מחוץ לקרשים שהיריעות תלויות מאחוריהן לכסותן:</text>
      <text title="שש משזר ותכלת וארגמן ותולעת שני: ">הרי ארבע מינין יחד בכל חוט וחוט אחד של פשתים ושלשה של צמר, וכל חוט וחוט כפול ששה הרי ארבעה מינין, כשהן שזורין יחד, עשרים וארבע כפלים לחוט:</text>
      <text title="כרבים מעשה חשב: ">כרובים היו מצויירין בהם באריגתן, ולא ברקימה שהוא מעשה מחט, אלא באריגה בשני כותלים, פרצוף אחד מכאן ופרצוף אחד מכאן, ארי מצד זה ונשר מצד זה, וכמו שאורגין חגורות של משי, שקורין בלעז פיישי"ש [רצועות]:</text>
    </pasuk>
    <pasuk id="3">
      <text title="תהיין חוברות: ">תופרן במחט זו בצד זו, חמש לבד וחמש לבד:</text>
      <text title="אשה אל אחותה: ">כך דרך המקרא לדבר בדבר שהוא לשון נקבה. ובדבר שהוא לשון זכר אומר איש אל אחיו, כמו שנאמר בכרובים (שמות כה כ) ופניהם איש אל אחיו:</text>
    </pasuk>
    <pasuk id="4">
      <text title="ללאת: ">לצול"ש בלעז [שרוכים] וכן תרגם אונקלוס ענובין, לשון עניבה:</text>
      <text title="מקצה בחברת: ">באותה יריעה שבסוף החבור, קבוצת חמשת היריעות קרויה חוברת:</text>
      <text title="וכן תעשה בשפת היריעה הקיצונה במחברת השנית: ">באותה יריעה שהיא קיצונה, לשון קצה, כלומר לסוף החוברת:</text>
    </pasuk>
    <pasuk id="5">
      <text title="מקבילות הלולאות אשה אל אחותה: ">שמור שתעשה הלולאות במדה אחת מכוונות הבדלתן זו מזו, וכמדתן ביריעה זו כן יהא בחברתה, כשתפרוש חוברת אצל חוברת, יהיו הלולאות של יריעה זו מכוונות כנגד לולאות של זו. וזהו לשון מקבילות זו כנגד זו. תרגומו של נגד, קביל. היריעות ארכן עשרים ושמונה ורחבן ארבע, וכשחבר חמש יריעות יחד, נמצא רחבן עשרים, וכן החוברת השנית. והמשכן ארכו שלשים מן המזרח למערב, שנאמר עשרים קרש לפאת נגב תימנה (פסוק יח) וכן לצפון, וכל קרש אמה וחצי האמה, הרי שלשים מן המזרח למערב. רוחב המשכן מן הצפון לדרום עשר אמות. שנאמר (כו כב - כג) ולירכתי המשכן ימה וגו', ושני קרשים למקצעות, הרי עשר. ובמקומם אפרשם למקראות הללו. נותן היריעות אורכן לרוחבו של משכן, עשר אמות אמצעיות לגג חלל רוחב המשכן, ואמה מכאן ואמה מכאן לעובי ראשי הקרשים שעוביין אמה, נשתיירו שש עשרה אמה, שמונה לצפון ושמונה לדרום מכסות קומת הקרשים שגבהן עשר, נמצאו שתי אמות התחתונות מגולות. רחבן של יריעות ארבעים אמה, כשהן מחוברות עשרים אמה לחוברת, שלשים מהן לגג חלל המשכן לארכו ואמה כנגד עובי ראשי הקרשים שבמערב, ואמה לכסות עובי העמודים שבמזרח, שלא היו קרשים במזרח אלא ארבעה עמודים, שהמסך פרוש ותלוי בווין שבהן כמין וילון. נשתיירו שמונה אמות התלויין על אחורי הקרשים שבמערב ושתי אמות התחתונות מגולות. זו מצאתי בברייתא דארבעים ותשע מדות. אבל במסכת שבת (צח ב) אין היריעות מכסות את עמודי המזרח, ותשע אמות תלויות אחורי המשכן, והכתוב מסייענו ונתת את הפרוכת תחת הקרסים, ואם כדברי הברייתא הזאת, נמצאת פרוכת משוכה מן הקרסים ולמערב אמה:</text>
    </pasuk>
    <pasuk id="6">
      <text title="קרסי זהב: ">פירמייל"ץ בלעז [סגרים] ומכניסין ראשן אחד בלולאות שבחוברת זו וראשן אחד בלולאות שבחוברת זו ומחברן בהן:</text>
    </pasuk>
    <pasuk id="7">
      <text title="יריעות עזים: ">מנוצה של עזים:</text>
      <text title="לאהל על המשכן: ">לפרוש אותן על היריעות התחתונות:</text>
    </pasuk>
    <pasuk id="8">
      <text title="שלשים באמה: ">שכשנותן ארכן לרוחב המשכן, כמו שנתן את הראשונות, נמצאו אלו עודפות אמה מכאן ואמה מכאן לכסות אחת מהשתי אמות, שנשארו מגולות מן הקרשים, והאמה התחתונה של קרש, שאין היריעה מכסה אותו היא האמה התחובה בנקב האדן, שהא-דנים גבהן אמה:</text>
    </pasuk>
    <pasuk id="9">
      <text title="וכפלת את היריעה הששית: ">העודפת באלו העליונות יותר מן התחתונות:</text>
      <text title="אל מול פני האהל: ">חצי רחבה היה תלוי וכפול על המסך שבמזרח כנגד הפתח, דומה לכלה צנועה המכוסה בצעיף על פניה:</text>
    </pasuk>
    <pasuk id="12">
      <text title="וסרח העדף ביריעת האהל: ">על יריעות המשכן. יריעות האהל הן העליונות של עזים שקרויים אהל, כמו שכתוב בהן (פסוק ז) לאהל על המשכן, וכל אהל האמור בהן אינו אלא לשון גג, שמאהילות ומסככות על התחתונות, והן היו עודפות על התחתונות חצי היריעה למערב, שהחצי של יריעה אחת עשרה היתרה, היה נכפל אל מול פני האהל, נשארו שתי אמות רוחב חציה עודף על רוחב התחתונות:</text>
      <text title="תסרח על אחרי המשכן: ">לכסות שתי אמות שהיו מגולות בקרשים:</text>
    </pasuk>
    <pasuk id="13">
      <text title="והאמה מזה והאמה מזה: ">לצפון ולדרום:</text>
      <text title="בעדף בארך יריעות האהל: ">שהן עודפות על אורך יריעות המשכן שתי אמות:</text>
      <text title="יהיה סרוח על צדי המשכן: ">לצפון ולדרום, כמו שפירשתי למעלה. למדה תורה דרך ארץ שיהא אדם חס על היפה:</text>
    </pasuk>
    <pasuk id="14">
      <text title="מכסה לאהל: ">לאותו גג של יריעות עזים עשה עוד מכסה אחד של עורות אילים מאדמים, ועוד למעלה ממנו מכסה עורות תחשים, ואותן מכסאות לא היו מכסין אלא את הגג, ארכן שלשים ורחבן עשר, אלו דברי רבי נחמיה, ולדברי רבי יהודה מכסה אחד היה, חציו של עורות אילים מאדמים, וחציו של עורות תחשים:</text>
    </pasuk>
    <pasuk id="15">
      <text title="ועשית את הקרשים: ">היה לו לומר ועשית קרשים, כמה שנאמר בכל דבר ודבר, ומהו הקרשים, מאותן העומדין ומיוחדין לכך. יעקב אבינו צפה ברוח הקדש ונטע ארזים במצרים, וכשמת צוה לבניו להעלותם עמהם כשיצאו ממצרים, אמר להם, שעתיד הקב"ה לצוות אתכם לעשות משכן במדבר מעצי שטים, ראו שיהיו מזומנים בידכם. הוא שיסד הבבלי בפיוט שלו טם מטע מזורזים קורות בתינו ארזים, שנזדרזו להיות מוכנים בידם מקודם לכן:</text>
      <text title="עצי שטים עומדים: ">אישטנטיבי"ש בלעז [עומדות] שיהא אורך הקרשים זקוף למעלה בקירות המשכן, ולא תעשה הכתלים בקרשים שוכבים להיות רוחב הקרשים לגובה הכתלים קרש על קרש:</text>
    </pasuk>
    <pasuk id="16">
      <text title="עשר אמות ארך הקרש: ">למדנו שגבהו של משכן עשר אמות:</text>
      <text title="ואמה וחצי האמה רחב: ">למדנו ארכו של משכן לעשרים קרשים, שהיו בצפון ובדרום מן המזרח למערב, שלשים אמה:</text>
    </pasuk>
    <pasuk id="17">
      <text title="שתי ידות לקרש האחד: ">היה חורץ את הקרש מלמטה, באמצעו בגובה אמה, מניח רביע רחבו מכאן ורביע רחבו מכאן, והן הן הידות, והחריץ חצי רוחב הקרש באמצע, ואותן הידות מכניס בא-דנים שהיו חלולים, והא-דנים גבהן אמה ויושבים רצופים ארבעים זה אצל זה, וידות הקרש, הנכנסים בחלל הא-דנים, חרוצות משלשת צדיהן, רוחב החריץ כעובי שפת האדן, שיכסה הקרש את כל ראש האדן, שאם לא כן נמצא ריוח בין קרש לקרש כעובי שפת שני הא-דנים שיפסיקו ביניהם, וזהו שנאמר (לקמן כד) ויהיו תאמים מלמטה, שיחרוץ את צדי הידות, כדי שיתחברו הקרשים זה אצל זה:</text>
      <text title="משולבות: ">עשויות כמין שליבות סולם, מובדלות זו מזו ומשופין ראשיהם לכנס בתוך חלל האדן כשליבה, הנכנסת בנקב עמודי הסולם:</text>
      <text title="אשה אל אחתה: ">מכוונות זו כנגד זו, שיהיו חריציהם שוים, זו כמדת זו, כדי שלא יהיו שתי ידות זו משוכה לצד פנים וזו משוכה לצד חוץ בעובי הקרש שהוא אמה. ותרגום של ידות צירין, לפי שדומות לצירי הדלת הנכנסים בחורי המפתן:</text>
    </pasuk>
    <pasuk id="18">
      <text title="לפאת נגבה תימנה: ">אין פאה זו לשון מקצוע, אלא כל הרוח קרויה פאה, כתרגומו לרוח עיבר דרומא:</text>
    </pasuk>
    <pasuk id="22">
      <text title="ולירכתי: ">לשון סוף, כתרגומו ולסייפי, ולפי שהפתח במזרח, קרוי המזרח פנים, והמערב אחורים, וזהו סוף, שהפנים הוא הראש:</text>
      <text title="תעשה ששה קרשים: ">הרי תשע אמות רוחב:</text>
    </pasuk>
    <pasuk id="23">
      <text title="ושני קרשים תעשה למקצעת: ">אחד למקצוע צפונית מערבית ואחד למערבית דרומית, כל שמונה קרשים בסדר אחד הן, אלא שאלו השנים אינן בחלל המשכן, אלא חצי אמה מזו וחצי אמה מזו נראות בחלל להשלים רחבו לעשר, והאמה מזה והאמה מזה באות כנגד אמת עובי קרשי המשכן, הצפון והדרום, כדי שיהא המקצוע מבחוץ שוה:</text>
    </pasuk>
    <pasuk id="24">
      <text title="ויהיו: ">כל הקרשים תואמים זה לזה מלמטה שלא יפסיק עובי שפת שני הא-דנים ביניהם להרחיקם זו מזו. זהו שפרשתי (לעיל יז) שיהיו צירי הידות חרוצים מצדיהן, שיהא רוחב הקרש בולט לצדיו חוץ ליד הקרש לכסות את שפת האדן, וכן הקרש שאצלו, ונמצאו תואמים זה לזה. וקרש המקצוע שבסדר המערב חרוץ לרחבו בעביו כנגד חריץ של צד קרש הצפוני והדרומי, כדי שלא יפרידו הא-דנים ביניהם:</text>
      <text title="ויחדו יהיו תמים: ">כמו תואמים:</text>
      <text title="על ראשו: ">של קרש:</text>
      <text title="אל הטבעת האחת: ">כל קרש וקרש היה חרוץ למעלה ברחבו שני חריצין בשני צדיו כדי עובי טבעת, ומכניסו בטבעת אחת, נמצא מתאים לקרש שאצלו. אבל אותן טבעות לא ידעתי אם קבועות הן אם מטולטלות. ובקרש שבמקצוע היה טבעת בעובי הקרש הדרומי והצפוני, וראש קרש המקצוע שבסדר מערב נכנס לתוכו, נמצאו שני הכתלים מחוברים:</text>
      <text title="כן יהיה לשניהם: ">לשני הקרשים שבמקצוע, לקרש שבסוף צפון ולקרש המערבי וכן לשני המקצועות:</text>
    </pasuk>
    <pasuk id="25">
      <text title="והיו שמנה קרשים: ">הם האמורים למעלה (פסוקים כב - כג) תעשה ששה קרשים ושני קרשים תעשה למקצעות, נמצאו שמנה קרשים בסדר מערבי. כך שנויה במשנת מעשה סדר הקרשים במלאכת המשכן (פרק א) היה עושה את הא-דנים חלולים, וחורץ את הקרש מלמטה רביע מכאן ורביע מכאן, והחריץ חציו באמצע, ועשה לו שתי ידות כמין שני חמוקין ולי נראה שהגרסא כמין שני חווקין, כמין שתי שליבות סולם המובדלות זו מזו ומשופות להכנס בחלל האדן כשליבה, הנכנסת בנקב עמוד הסולם, והוא לשון משולבות, עשויות כמין שליבה, ומכניסן לתוך שני א-דנים, שנאמר (פסוק יט) שני א-דנים ושני א-דנים, וחורץ את הקרש מלמעלה אצבע מכאן ואצבע מכאן ונותן לתוך טבעת אחת של זהב כדי שלא יהיו נפרדים זה מזה, שנאמר (פסוק כד) ויהיו תואמים מלמטה וגו'. כך היא המשנה, והפרוש שלה הצעתי למעלה בסדר המקראות:</text>
    </pasuk>
    <pasuk id="26">
      <text title="בריחם: ">כתרגומו עברין ובלעז אישבר"ש [מוטות]:</text>
      <text title="חמשה לקרשי צלע המשכן: ">אלו חמשה שלשה הן, אלא שהבריח העליון והתחתון עשוי משתי חתיכות, זה מבריח עד חצי הכותל וזה מבריח עד חצי הכותל, זה נכנס בטבעת מצד זה וזה נכנס בטבעת מצד זה, עד שמגיעין זה לזה, נמצאו שעליון ותחתון שנים שהן ארבע, אבל האמצעי ארכו כנגד כל הכותל ומבריח מקצה הכותל ועד קצהו, שנאמר (פסוק כח) והבריח התיכון וגו' מבריח מן הקצה אל הקצה, שהעליונים והתחתונים היו להן טבעות בקרשים להכנס לתוכן שתי טבעות לכל קרש, משולשים בתוך עשר אמות של גובה הקרש, חלק אחד מן הטבעת העליונה ולמעלה וחלק אחד מן התחתונה ולמטה, וכל חלק הוא רביע אורך הקרש, ושני חלקים בין טבעת לטבעת, כדי שיהיו כל הטבעות מכוונות זו כנגד זו. אבל לבריח התיכון אין טבעות, אלא הקרשים נקובין בעוביין והוא נכנס בהם דרך הנקבים שהם מכוונין זה מול זה, וזהו שנאמר בתוך הקרשים. הבריחים העליונים והתחתונים שבצפון ושבדרום אורך כל אחת חמישה עשר אמה, ובתיכון ארכו שלשים אמה, וזהו מן הקצה אל הקצה, מן המזרח ועד המערב, וחמשה בריחים שבמערב אורך העליונים והתחתונים שש אמות והתיכון ארכו שתים עשרה כנגד רוחב שמונה קרשים, כך היא מפורשת במלאכת המשכן (פרק א):</text>
    </pasuk>
    <pasuk id="29">
      <text title="בתים לבריחם: ">הטבעות, שתעשה בהן, יהיו בתים להכניס בהן הבריחים:</text>
      <text title="וצפית את הבריחם זהב: ">לא שהיה הזהב מדובק על הבריחים, שאין עליהם שום צפוי, אלא בקרש היה קובע כמין שני פיפיות של זהב כמין שני סדקי קנה חלול, וקובען אצל הטבעות לכאן ולכאן ארכן ממלא את רוחב הקרש מן הטבעת לכאן וממנה לכאן והבריח נכנס לתוכו וממנו לטבעת ומן הטבעת לפה השני, נמצאו הבריחים מצופין זהב, כשהן תחובין בקרשים, והבריחים הללו מבחוץ היו בולטות והטבעות והפיפיות לא היו נראות בתוך המשכן אלא כל הכותל חלק מבפנים:</text>
    </pasuk>
    <pasuk id="30">
      <text title="והקמת את המשכן: ">לאחר שיגמר הקימהו:</text>
      <text title="הראית בהר: ">קודם לכן, שאני עתיד ללמדך ולהראותך סדר הקמתו:</text>
    </pasuk>
    <pasuk id="31">
      <text title="פרכת: ">לשון מחיצה הוא, ובלשון חכמים פרגוד, דבר המבדיל בין המלך ובין העם:</text>
      <text title="תכלת וארגמן: ">כל מין ומין היה כפול, בכל חוט וחוט ששה חוטין:</text>
      <text title="מעשה חשב: ">כבר פירשתי שזו היא אריגה של שני קירות, והציורין שמשני עבריה אינן דומין זה לזה:</text>
      <text title="כרובים: ">ציורין של בריות יעשה בה:</text>
    </pasuk>
    <pasuk id="32">
      <text title="ארבעה עמודי שטים: ">תקועים בתוך ארבעה א-דנים ואונקליות קבועין בהן עקומים למעלה להושיב עליהן כלונס שראש הפרוכת כרוך בה, והאונקליות הן הווין, שהרי כמין ווין הן עשוים, והפרכת ארכה עשר אמות לרחבו של משכן, ורחבה עשר אמות כגבהן של קרשים, פרוסה בשלישית של משכן, שיהא הימנה ולפנים עשר אמות, והימנה ולחוץ עשרים אמה, נמצא בית קדשי הקדשים עשר על עשר, שנאמר ונתת את הפרכת תחת הקרסים, המחברים את שתי חוברות של יריעות המשכן, ורוחב החוברת עשרים אמה, וכשפרשה על גג המשכן מן הפתח למערב, כלתה בשני שלישי המשכן, והחוברת השניה כסתה שלישו של משכן, והמותר תלוי לאחוריו לכסות את הקרשים:</text>
    </pasuk>
    <pasuk id="35">
      <text title="ושמת את השלחן: ">שלחן בצפון, משוך מן הכותל הצפוני שתי אמות ומחצה. ומנורה בדרום משוכה מן הכותל הדרומי שתי אמות ומחצה. ומזבח הזהב נתון כנגד אויר שבין שלחן למנורה, משוך קמעא כלפי המזרח, וכולם נתונים מן חצי המשכן ולפנים. כיצד, אורך המשכן מן הפתח לפרכת עשרים אמה, המזבח והשלחן והמנורה משוכים מן הפתח לצד מערב עשר אמות:</text>
    </pasuk>
    <pasuk id="36">
      <text title="ועשית מסך: ">וילון שהוא מסך כנגד הפתח, כמו (איוב א י) שכת בעדו, לשון מגן:</text>
      <text title="מעשה רקם: ">הצורות עשויות בו מעשה מחט, כפרצוף של עבר זה כך פרצוף של עבר זה:</text>
      <text title="רקם: ">שם האומן, ולא שם האומנות, ותרגומו עובד צייר. מדת המסך כמדת הפרוכת, עשר אמות על עשר אמות:</text>
    </pasuk>
  </chapter>
  <chapter id="27">
    <pasuk id="1">
      <text title="ועשית את המזבח וגו' ושלש אמות קומתו: ">דברים ככתבן, דברי ר' יהודה. ר' יוסי אומר נאמר כאן רבוע, ונאמר בפנימי רבוע, מה להלן גבהו פי שנים כארכו, אף כאן גבהו פי שנים כארכו. ומה אני מקיים ושלש אמות קומתו, משפת סובב ולמעלה:</text>
    </pasuk>
    <pasuk id="2">
      <text title="ממנו תהיין קרנתיו: ">שלא יעשם לבדם ויחברם בו:</text>
      <text title="וצפית אותו נחשת: ">לכפר על עזות מצח, שנאמר (ישעיה מח ד) ומצחך נחושה:</text>
    </pasuk>
    <pasuk id="3">
      <text title="סירותיו: ">כמין יורות:</text>
      <text title="לדשנו: ">להסיר דשנו לתוכם, והוא שתרגם אונקלוס למספי קטמיה, לספות הדשן לתוכם, כי יש מלות בלשון עברית מלה אחת מתחלפת בפתרון לשמש בנין וסתירה, כמו (תהלים פ י) ותשרש שרשיה, (איוב ה ג) אויל משריש. וחלופו (שם לא יב) ובכל תבואתי תשרש. וכמוהו (ישעיה יז ו) בסעיפיה פוריה, וחלופו (שם י לג) מסעף פארה, מפשח סעיפיה, וכמוהו (ירמיה נ יז) וזה האחרון עצמו, שבר עצמיו, וכמוהו (מלכים א' כא יג) ויסקלוהו באבנים, וחלופו (ישעיה סב י) סקלו מאבן, הסירו אבניה, וכן (שם ה ב). ויעזקהו ויסקלהו, אף כאן לדשנו להסיר דשנו ובלעז אישצינדרי"ר [לפנות האפר]:</text>
      <text title="ויעיו: ">כתרגומו, מגרפות שנוטל בהם הדשן, והן כמין כסוי הקדרה של מתכת דק ולו בית יד, ובלעז וידי"ל [יעה]:</text>
      <text title="ומזרקתיו: ">לקבל בהם דם הזבחים:</text>
      <text title="ומזלגתיו: ">כמין אונקליות כפופים, ומכה בהם בבשר ונתחבים בו ומהפך בהן על גחל המערכה שיהא ממהר שריפתן ובלעז קרוצינ"ש [אנקולים] ובלשון חכמים צינוריות:</text>
      <text title="ומחתתיו: ">בית קבול יש להם ליטול בהן גחלים מן המזבח לשאתם על מזבח הפנימי לקטרת, ועל שם חתייתן קרויים מחתות, כמו (ישעיה ל יד) לחתות אש מיקוד, לשון שאיבת אש ממקומה, וכן (משלי ו כז) היחתה איש אש בחיקו:</text>
      <text title="לכל כליו: ">כמו כל כליו:</text>
    </pasuk>
    <pasuk id="4">
      <text title="מכבר: ">לשון כברה, שקורין קריבל"א [כברה] כמין לבוש עשוי לו למזבח, עשוי חורין חורין כמין רשת. ומקרא זה מסורס וכה פתרונו ועשית לו מכבר נחשת מעשה רשת:</text>
    </pasuk>
    <pasuk id="5">
      <text title="כרכב המזבח: ">סובב, כל דבר המקיף סביב בעגול קרוי כרכוב, כמו ששנינו בהכל שוחטין (חולין כה א) אלו הן גולמי כלי עץ, כל שעתיד לשוף ולכרכב, והוא כמו שעושין חריצין עגולין בקרשי דפני התיבות וספסלי העץ, אף למזבח עשה חריץ סביבו והיה רחבו אמה בדפנו לנוי והוא לסוף שש אמות של גבהו, כדברי האומר גבהו פי שנים כארכו, הא מה אני מקיים ושלש אמות קומתו, משפת סובב ולמעלה. אבל סובב להלוך הכהנים לא היה למזבח הנחשת אלא על ראשו לפנים מקרנותיו, וכן שנינו בזבחים (סב ב) איזהו כרכוב, בין קרן לקרן ולפנים מהן אמה של הלוך רגלי הכהנים, ושתי אמות הללו קרויים כרכוב. ודקדקנו שם והכתיב תחת כרכוב המזבח מלמטה, למדנו שהכרכוב בדפנו הוא ולבוש המכבר תחתיו. ותירץ המתרץ תרי הוו, חד לנוי וחד לכהנים דלא ישתרגו. זה שבדופן לנוי היה ומתחתיו הלבישו המכבר והגיע רחבו עד חצי המזבח. נמצא שהמכבר רחב אמה, והוא היה סימן לחצי גבהו להבדיל בין דמים העליונים לדמים התחתונים. וכנגדו עשו למזבח בית עולמים חגורת חוט הסקרא באמצעו. וכבש שהיו עולין בו אף על פי שלא פירשו בענין זה, כבר שמענו בפרשת (לעיל כ כ) מזבח אדמה תעשה לי (לעיל כ כב) ולא תעלה במעלות, לא תעשה לי מעלות בכבש שלו אלא כבש חלק למדנו שהיה לו כבש, כך שנינו במכילתא. ומזבח אדמה הוא מזבח הנחשת שהיו ממלאין חללו אדמה במקום חנייתן. והכבש היה בדרום המזבח מובדל מן המזבח מלא חוט השערה, ורגליו מגיעין עד אמה סמוך לקלעי החצר שבדרום, כדברי האומר עשר אמות קומתו. ולדברי האומר דברים ככתבן שלש אמות קומתו לא היה אורך הכבש אלא עשר אמות, כך מצאתי במשנת מ"ט מדות, וזה שהיה מובדל מן המזבח מלא החוט, במסכת זבחים (סב ב) למדוה מן המקרא:</text>
    </pasuk>
    <pasuk id="7">
      <text title="בטבעות: ">בארבע טבעות שנעשו למכבר:</text>
    </pasuk>
    <pasuk id="8">
      <text title="נבוב לחת: ">כתרגומו חליל לוחין. לוחות עצי שטים מכל צד והחלל באמצע, ולא יהא כולו עץ אחד שיהא עביו חמש אמות על חמש אמות כמין סדן:</text>
    </pasuk>
    <pasuk id="9">
      <text title="קלעים: ">עשויין כמין קלעי ספינה נקבים נקבים מעשה קליעה ולא מעשה אורג ותרגומו סרדין כתרגומו של מכבר המתורגם סרדא לפי שהן מנוקבין ככברה:</text>
      <text title="לפאה האחת: ">כל הרוח קרוי פאה:</text>
    </pasuk>
    <pasuk id="10">
      <text title="ועמדיו עשרים: ">חמש אמות בין עמוד לעמוד:</text>
      <text title="וא-דניהם: ">של העמודים נחשת, הא-דנים יושבים על הארץ והעמודים תקועים לתוכן היה עושה כמין קונדסין שקורין פל"ש בלעז [יתידות] ארכן ששה טפחים ורחבן שלשה וטבעת נחשת קבועה בו באמצעו, וכורך שפת הקלע סביביו במיתרים כנגד כל עמוד ועמוד, ותולה הקונדס דרך טבעתו באונקליות שבעמוד העשוי כמין וי"ו, ראשו זקוף למעלה וראשו אחד תקוע בעמוד, כאותן שעושין להציב דלתות שקורין גונזי"ש בלעז [צירים] ורחב הקלע תלוי מלמטה, והיא קומת מחיצות החצר:</text>
      <text title="ווי העמודים: ">הם האונקליות:</text>
      <text title="וחשקיהם: ">מוקפין היו העמודים בחוטי כסף סביב. ואיני יודע אם על פני כולן, אם בראשם, אם באמצעם. אך יודע אני שחשוק לשון חגורה, שכן מצינו בפילגש בגבעה (שופטים יט יז) ועמו צמד חמורים חבושים, תרגומו חשוקים:</text>
    </pasuk>
    <pasuk id="13">
      <text title="לפאת קדמה מזרחה: ">פני המזרח קרוי קדם, לשון פנים. אחור לשון אחורים, לפיכך המזרח קרוי קדם שהוא פנים, ומערב קרוי אחור, כמו דתרגם אונקלוס (דברים יא כד) הים האחרון ימא מערבא:</text>
      <text title="חמשים אמה: ">אותן חמשים אמה לא היו סתומים כולם בקלעים, לפי ששם הפתח, אלא חמש עשרה אמה קלעים לכתף הפתח מכאן, וכן לכתף השנית, נשאר רחב חלל הפתח בינתים עשרים אמה וזהו שנאמר (פסוק טז) ולשער החצר מסך עשרים אמה, וילון למסך כנגד הפתח עשרים אמה ארך כרחב הפתח:</text>
    </pasuk>
    <pasuk id="14">
      <text title="עמדיהם שלשה: ">חמש אמות בין עמוד לעמוד, בין עמוד שבראש הדרום העומד במקצוע דרומית מזרחית עד עמוד שהוא מן השלשה שבמזרח חמש אמות וממנו לשני חמש אמות, ומן השני לשלישי חמש אמות, וכן לכתף השנית, וארבעה עמודים למסך, הרי עשרה עמודים למזרח כנגד עשרה למערב:</text>
    </pasuk>
    <pasuk id="17">
      <text title="כל עמודי החצר סביב וגו': ">לפי שלא פירש ווין וחשוקים וא-דני נחשת אלא לצפון ולדרום, אבל למזרח ולמערב לא נאמר ווין וחשוקים וא-דני נחשת, לכך בא ולמד כאן:</text>
    </pasuk>
    <pasuk id="18">
      <text title="ארך החצר: ">הצפון והדרום שמן המזרח למערב מאה באמה:</text>
      <text title="ורחב חמשים בחמשים: ">חצר שבמזרח היתה מרובעת חמשים על חמשים, שהמשכן ארכו שלשים ורחבו עשר, העמיד מזרח פתחו בשפת חמשים החיצונים של אורך החצר נמצא כלו בחמשים הפנימים, וכלה ארכו לסוף שלשים נמצאו עשרים אמה ריוח לאחוריו בין הקלעים שבמערב ליריעות של אחורי המשכן, ורוחב המשכן עשר אמות באמצע רוחב החצר, נמצאו לו עשרים אמה ריוח לצפון ולדרום מן קלעי החצר ליריעות המשכן, וכן למערב, וחמשים על חמשים חצר לפניו:</text>
      <text title="וקמה חמש אמות: ">גובה מחיצות החצר, והוא רוחב הקלעים:</text>
      <text title="וא-דניהם נחשת: ">להביא א-דני המסך, שלא תאמר לא נאמרו א-דני נחשת אלא לעמודי הקלעים, אבל א-דני המסך של מין אחר היו. כך נראה בעיני, שלכך חזר ושנאן:</text>
    </pasuk>
    <pasuk id="19">
      <text title="לכל כלי המשכן: ">שהיו צריכין להקמתו ולהורדתו, כגון מקבות לתקוע יתדות ועמודים:</text>
      <text title="יתדות: ">כמין נגרי נחשת עשויין ליריעות האהל ולקלעי החצר, קשורים במיתרים סביב סביב בשפוליהן, כדי שלא תהא הרוח מגביהתן. ואיני ידוע, אם תחובין בארץ או קשורין ותלויין וכובדן מכביד שפולי היריעות, שלא ינועו ברוח. ואומר אני ששמן מוכיח עליהם שהם תקועין בארץ, לכך נקראו יתדות, ומקרא זה מסייעני (ישעיה לג כ) אהל בל יצען בל יסע יתדותיו לנצח:</text>
    </pasuk>
    <pasuk id="20">
      <text title="ואתה תצוה, זך: ">בלי שמרים, כמו ששנינו במנחות (פו א) מגרגרו בראש הזית וכו':</text>
      <text title="כתית: ">הזיתים היה כותש במכתשת, ואינו טוחנן בריחים, כדי שלא יהו בו שמרים, ואחר שהוציא טפה ראשונה מכניסן לריחים וטוחנן, והשמן השני פסול למנורה וכשר למנחות, שנאמר כתית למאור, ולא כתית למנחות:</text>
      <text title="להעלות נר תמיד: ">מדליק עד שתהא שלהבת עולה מאליה:</text>
      <text title="תמיד: ">כל לילה ולילה קרוי תמיד, כמו שאתה אומר (במדבר כח ו) עולת תמיד, ואינה אלא מיום ליום. וכן במנחת חביתין נאמר (ויקרא ו יג) תמיד, ואינה אלא מחציתה בבקר ומחציתה בערב. אבל תמיד האמור בלחם הפנים משבת לשבת הוא:</text>
    </pasuk>
    <pasuk id="21">
      <text title="מערב עד בקר: ">תן לה מדתה שתהא דולקת מערב עד בקר, ושיערו חכמים חצי לוג ללילי טבת הארוכין, וכן לכל הלילות, ואם יותר אין בכך כלום:</text>
    </pasuk>
  </chapter>
  <chapter id="28">
    <pasuk id="1">
      <text title="ואתה הקרב אליך: ">לאחר שתגמר מלאכת המשכן:</text>
    </pasuk>
    <pasuk id="3">
      <text title="לקדשו לכהנו לי: ">לקדשו להכניסו בכהונה על ידי הבגדים שיהא כהן לי, ולשון כהונה שירות הוא, שוריינטריא"ה בלעז [שירות]:</text>
    </pasuk>
    <pasuk id="4">
      <text title="חשן: ">תכשיט כנגד הלב:</text>
      <text title="ואפוד: ">לא שמעתי ולא מצאתי בברייתא פירוש תבניתו, ולבי אומר לי שהוא חגור לו מאחוריו, רחבו כרוחב גב איש, כמין סינר שקורין פורציינ"ט בלעז [חגורה] שחוגרות השרות כשרוכבות על הסוסים, כך מעשהו מלמטה, שנאמר (שמואל ב ו יד) ודוד חגור אפוד בד, למדנו שהאפוד חגורה היא. ואי אפשר לומר שאין בו אלא חגורה לבדה, שהרי נאמר (ויקרא ח ז) ויתן עליו את האפוד, ואחר כך ויחגור אותו בחשב האפוד, ותרגם אונקלוס בהמיין אפודא, למדנו שהחשב הוא החגור, והאפוד שם תכשיט לבדו. ואי אפשר לומר שעל שם שתי הכתפות שבו הוא קרוי אפוד, שהרי נאמר (פסוק כז) שתי כתפות האפוד, למדנו שהאפוד שם לבד, והכתפות שם לבד, והחשב שם לבד. לכך אני אומר שעל שם הסינר של מטה קרוי אפוד, על שם שאופדו ומקשטו בו, כמו שנאמר (ויקרא ח ז) ויאפוד לו בו, והחשב הוא החגור שלמעלה הימנו, והכתפות קבועות בו. ועוד אומר לי לבי, שיש ראיה שהוא מין לבוש, שתרגם יונתן (שמואל ב' ו יד) ודוד חגור אפוד בד, כרדוט דבוץ. ותרגם כמו כן מעילים, כרדוטין, במעשה תמר אחות אבשלום (שמואל ב יג יח) כי כן תלבשנה בנות המלך הבתולות מעילים:</text>
      <text title="ומעיל: ">הוא כמין חלוק, וכן הכתונת, אלא שהכתונת סמוך לבשרו ומעיל קרוי חלוק עליון:</text>
      <text title="תשבץ: ">עשויין משבצות לנוי, והמשבצות הן כמין גומות העשויות בתכשיטי זהב למושב קביעות אבנים טובות ומרגליות, כמו שנאמר באבני האפוד (פסוק יא) מוסבות משבצות זהב, ובלעז קוראין אותו קשטונ"ש [משבצות]:</text>
      <text title="מצנפת: ">כמין כיפת כובע שקורין קויפ"א בלעז [שביס עשוי רשת], שהרי במקום אחר קורא להם (לט כח) מגבעות, ומתרגמינן כובעין:</text>
      <text title="ואבנט: ">היא חגורה על הכתונת, והאפוד חגורה על המעיל, כמו שמצינו בסדר לבישתן (ויקרא ח ז) ויתן עליו את הכתנת ויחגור אותו באבנט וילבש אותו את המעיל ויתן עליו את האפוד:</text>
      <text title="בגדי קדש: ">מתרומה המקודשת לשמי יעשו אותם:</text>
    </pasuk>
    <pasuk id="5">
      <text title="והם יקחו: ">אותם חכמי לב שיעשו הבגדים, יקבלו מן המתנדבים את הזהב ואת התכלת לעשות מהן את הבגדים:</text>
    </pasuk>
    <pasuk id="6">
      <text title="ועשו את האפוד: ">אם באתי לפרש מעשה האפוד והחשן על סדר המקראות, הרי פירושן פרקים פרקים, וישגה הקורא בצרופן, לכך אני כותב מעשיהם כמות שהוא, למען ירוץ הקורא בו, ואחר כך אפרש על סדר המקראות. האפוד עשוי כמין סינר של נשים רוכבות סוסים, וחוגר אותו מאחוריו כנגד לבו למטה מאציליו, רחבו כמדת רוחב גבו של אדם ויותר ומגיע עד עקביו, והחשב מחובר בראשו על פני רחבו מעשה אורג, ומאריך לכאן ולכאן כדי להקיף ולחגור בו, והכתפות מחוברות בחשב אחד לימין ואחד לשמאל, מרוחקות זו מזו שיעור הבדלת כתפים, מאחורי הכהן לשני קצות רחבו של סינר, וכשזוקפן עומדות לו על שני כתפיו, והן כמין שתי רצועות עשויות ממין האפוד, ארוכות כדי שיעור לזקפן אצל צוארו מכאן ומכאן, ונקפלות לפניו למטה מכתפיו מעט, ואבני השהם קבועות בהם, אחת על כתף ימין ואחת על כתף שמאל, והמשבצות נתונות בראשיהם לפני כתפיו, ושתי עבותות הזהב תחובות בשתי טבעות שבחשן בשני קצות רחבו העליון, אחת לימין ואחת לשמאל, ושני ראשי השרשרת [הימנית] תקועין במשבצות לימין, וכן שני ראשי השרשרת השמאלית תקועין במשבצות שבכתף שמאל, נמצא החושן תלוי במשבצות האפוד על לבו מלפניו. ועוד שתי טבעות בשני קצות החשן בתחתיתו וכנגדם שתי טבעות בשתי כתפות האפוד מלמטה בראשו התחתון המחובר בחשב, טבעות החשן אל מול טבעות האפוד שוכבים זה על זה ומרכסן בפתיל תכלת תחוב בטבעות האפוד והחשן, שיהא תחתית החשן דבוק לחשב האפוד ולא יהא נד ונבדל, הולך וחוזר:</text>
      <text title="זהב תכלת וארגמן תולעת שני ושש משזר: ">חמשת מינים הללו שזורין בכל חוט וחוט היו מרדדין את הזהב כמין טסין דקין וקוצצין פתילים מהם, וטווין אותן חוט של זהב עם ששה חוטים של תכלת, וחוט של זהב עם ששה חוטין של ארגמן, וכן בתולעת שני, וכן בשש, שכל המינין חוטן כפול ששה, וחוט של זהב עם כל אחד ואחד, ואחר כך שוזר את כולם כאחד, נמצא חוטן כפול עשרים ושמונה. וכן מפורש במסכת יומא (עב א), ולמד מן המקרא הזה (שמות לט ג) וירקעו את פחי הזהב וקצץ פתילים לעשות, את פתילי הזהב, בתוך התכלת ובתוך הארגמן וגו', למדנו שחוט של זהב שזור עם כל מין ומין:</text>
      <text title="מעשה חושב: ">כבר פירשתי (שמות כו א) שהוא אריגת שתי קירות שאין צורות שני עבריה דומות זו לזו:</text>
    </pasuk>
    <pasuk id="7">
      <text title="שתי כתפות וגו': ">הסינר מלמטה, וחשב האפוד היא החגורה וצמודה לו מלמעלה דוגמת סינר הנשים, ומגבו של כהן היו מחוברות בחשב. שתי חתיכות כמין שתי רצועות רחבות, אחת כנגד כל כתף וכתף, וזוקפן על שתי כתפותיו עד שנקפלות לפניו כנגד החזה, ועל ידי חבורן לטבעות החשן נאחזין מלפניו כנגד לבו שאין נופלות, כמו שמפורש בענין, והיו זקופות והולכות כנגד כתפיו, ושתי אבני השהם קבועות בהן, אחת בכל אחת:</text>
      <text title="אל שני קצותיו: ">אל רחבו של אפוד, שלא היה רחבו אלא כנגד גבו של כהן, וגבהו עד כנגד האצילים שקורין קודי"ש בלעז [מרפקים] שנאמר (יחזקאל מד יח) לא יחגרו ביזע, אין חוגרין במקום זיעה, לא למעלה מאציליהם ולא למטה ממתניהם, אלא כנגד אציליהם:</text>
    </pasuk>
    <pasuk id="8">
      <text title="וחשב אפודתו: ">וחגור שעל ידו הוא מאפדו ומתקנהו לכהן ומקשטו:</text>
      <text title="אשר עליו: ">למעלה בשפת הסינר, היא החגורה:</text>
      <text title="כמעשהו: ">כאריגת הסינר מעשה חושב ומחמשת מינים, כך אריגת החשב מעשה חושב ומחמשת מינין:</text>
      <text title="ממנו יהיה: ">עמו יהיה ארוג, ולא יארגנו לבד ויחברנו:</text>
    </pasuk>
    <pasuk id="10">
      <text title="כתולדותם: ">כסדר שנולדו ראובן שמעון לוי יהודה דן נפתלי, על האחת, ועל השניה גד אשר יששכר זבולן יוסף בנימין מלא, שכן הוא כתוב במקום תולדתו, עשרים וחמש אותיות בכל אחת ואחת:</text>
    </pasuk>
    <pasuk id="11">
      <text title="מעשה חרש אבן: ">מעשה אומן של אבנים. חרש זה דבוק הוא לתיבה שלאחריו, ולפיכך הוא נקוד פתח בסופו, וכן (ישעיה מד יג) חרש עצים נטה קו, חרש של עצים. וכן (ישעיה מד יב) חרש ברזל מעצד, כל אלה דבוקים ופתוחים:</text>
      <text title="פתוחי חותם: ">כתרגומו כתב מפרש כגלף דעזקא, חרוצות האותיות בתוכן, כמו שחורצין חותמי טבעות שהם לחתום אגרות, כתב ניכר ומפורש:</text>
      <text title="על שמות: ">כמו בשמות:</text>
      <text title="מסבת משבצות: ">מוקפות האבנים במשבצות זהב, שעושה מושב האבן בזהב כמין גומא למדת האבן ומשקיעה במשבצות, נמצאת המשבצת סובבת את האבן סביב, ומחבר המשבצות בכתפות האפוד:</text>
    </pasuk>
    <pasuk id="12">
      <text title="לזכרון: ">שיראה הקב"ה השבטים כתובים לפניו ויזכור צדקתם:</text>
    </pasuk>
    <pasuk id="13">
      <text title="ועשית משבצות: ">מיעוט משבצות שתים, ולא פירש לך עתה בפרשה זו אלא מקצת צרכן, ובפרשת החושן גומר לך פירושן:</text>
    </pasuk>
    <pasuk id="14">
      <text title="שרשרת זהב: ">שלשלאות:</text>
      <text title="מגבלות: ">לסוף גבול החשן תעשה אותם:</text>
      <text title="מעשה עבות: ">מעשה קליעת חוטין, ולא מעשה נקבים וכפלים, כאותן שעושין לבורות, אלא כאותן שעושין לערדסקאות, שקורין אינצינשייר"ש בלעז [כלי קטורת]:</text>
      <text title="ונתתה את שרשרות: ">של עבותות העשויות מעשה עבות על המשבצות הללו. ולא זה הוא מקום צוואת עשייתן של שרשרות, ולא צוואת קביעתן, ואין תעשה האמור כאן לשון צווי, ואין ונתתה האמור כאן לשון צווי, אלא לשון עתיד, כי בפרשת החשן חוזר ומצוה על עשייתן ועל קביעתן, ולא נכתב כאן אלא להודיע מקצת צורך המשבצות שצוה לעשות עם האפוד, וכתב לך זאת לומר לך המשבצות הללו יוזקקו לך לכשתעשה שרשרות מגבלות על החשן, תתנם על המשבצות הללו:</text>
    </pasuk>
    <pasuk id="15">
      <text title="חשן משפט: ">שמכפר על קלקול הדין. דבר אחר משפט, שמברר דבריו והבטחתו אמת, דיריישנימינ"ט בלעז [הוכחה] שהמשפט משמש שלש לשונות דברי טענות הבעלי דינים, וגמר הדין, ועונש הדין, אם עונש מיתה, אם עונש מכות, אם עונש ממון, וזה משמש לשון בירור דברים, שמפרש ומברר דבריו:</text>
      <text title="כמעשה אפוד: ">מעשה חושב ומחמשת מינין:</text>
    </pasuk>
    <pasuk id="16">
      <text title="זרת ארכו וזרת רחבו: ">כפול ומוטל לו לפניו כנגד לבו, שנאמר (פסוק ל) והיו על לב אהרן, תלוי בכתפות האפוד, הבאות מאחוריו על כתפיו ונקפלות ויורדות לפניו מעט, והחשן תלוי בהן בשרשרות וטבעות, כמו שמפורש בענין:</text>
    </pasuk>
    <pasuk id="17">
      <text title="ומלאת בו: ">על שם שהאבנים ממלאות גומות המשבצות המתוקנות להן, קורא אותן בלשון מלואים:</text>
    </pasuk>
    <pasuk id="20">
      <text title="משבצים זהב: ">יהיו הטורים במלואותם, מוקפים משבצות זהב בעומק שיעור שיתמלא בעובי האבן, זהו לשון במלואותם, כשיעור מלוי עביין של אבנים יהיה עומק המשבצות לא פחות ולא יותר:</text>
    </pasuk>
    <pasuk id="21">
      <text title="איש על שמו: ">כסדר תולדותם סדר האבנים, אודם לראובן, פטדה לשמעון, וכן כלם:</text>
    </pasuk>
    <pasuk id="22">
      <text title="על החשן: ">בשביל החשן, לקבעם בטבעותיו, כמו שמפורש למטה בענין:</text>
      <text title="שרשת: ">לשון שרשי אילן המאחיזין לאילן להאחז ולהתקע בארץ, אף אלו יהיו מאחיזין לחשן, שבהם יהיה תלוי באפוד, והן שתי שרשרות האמורות למעלה (פסוק יד) בענין המשבצות. ואף שרשרות פתר מנחם בן סרוק לשון שרשים, ואמר שהרי"ש יתירה, כמו מ"ם שבשלשום, ומ"ם שבריקם. ואיני רואה את דבריו, אלא שרשרת בלשון עברית, כשלשלת בלשון משנה:</text>
      <text title="גבלת: ">הוא מגבלות האמור למעלה (פסוק יד) שתתקעם בטבעות, שיהיו בגבול החשן, וכל גבול לשון קצה, אשומיי"ל בלעז [גבול]:</text>
      <text title="מעשה עבות: ">מעשה קליעה:</text>
    </pasuk>
    <pasuk id="23">
      <text title="על החשן: ">לצורך החושן, כדי לקבעם בו. ולא יתכן לומר שתהא תחלת עשייתן עליו, שאם כן מה הוא שחוזר ואומר ונתת את שתי הטבעות, והלא כבר נתונים בו, היה לו לכתוב בתחלת המקרא ועשית על קצות החשן שתי הטבעות זהב, ואף בשרשרות צריך אתה לפתור כן:</text>
      <text title="על שני קצות החשן: ">לשתי פאות שכנגד הצואר, לימנית ולשמאלית הבאים מול כתפות האפוד:</text>
    </pasuk>
    <pasuk id="24">
      <text title="ונתתה את שתי עבתת הזהב: ">הן הן שרשרות גבלות הכתובות למעלה (פסוק כב) ולא פירש מקום קבוען בחשן, עכשיו מפרש לך שיהא תוחב אותן בטבעות, ותדע לך שהן הן הראשונות, שהרי בפרשת אלה פקודי לא הוכפלו:</text>
    </pasuk>
    <pasuk id="25">
      <text title="ואת שתי קצות: ">של שתי העבותות שני ראשיהם של כל אחת:</text>
      <text title="תתן על שתי המשבצות: ">הן הכתובות למעלה (פסוק יד) בין פרשת החשן ופרשת האפוד, ולא פירש את צרכן ואת מקומן, עכשיו מפרש שיתקע בהן ראשי העבותות התחובות בטבעות [בראשי] החשן לימין ולשמאל אצל הצואר, שני ראשי השרשרת הימנית תוקע במשבצות של ימין, וכן בשל שמאל שני ראשי שרשרות השמאלית:</text>
      <text title="ונתתה: ">המשבצות:</text>
      <text title="על כתפות האפוד: ">אחת בזו ואחת בזו, נמצאו כתפות האפוד מחזיקין את החשן שלא יפול, ובהן הוא תלוי, ועדיין שפת החשן התחתונה הולכת ובאה ונוקשת על כריסו, ואינה דבוקה לו יפה, לכך הוצרך עוד שתי טבעות לתחתיתו, כמו שמפרש והולך:</text>
      <text title="אל מול פניו: ">של אפוד, שלא יתן המשבצות בעבר הכתפות שכלפי המעיל, אלא בעבר העליון שכלפי החוץ, והוא קרוי מול פניו של אפוד, כי אותו עבר שאינו נראה אינו קרוי פנים:</text>
    </pasuk>
    <pasuk id="26">
      <text title="על שני קצות החשן: ">הן שתי פאותיו התחתונות לימין ולשמאל:</text>
      <text title="על שפתו אשר אל עבר האפוד ביתה: ">הרי לך שני סימנין האחד שיתנם בשני קצות של תחתיתו שהוא כנגד האפוד, שעליונו אינו כנגד האפוד, שהרי סמוך לצואר הוא, והאפוד נתון על מתניו, ועוד נתן סימן שלא יקבעם בעבר החשן שכלפי החוץ, אלא בעבר שכלפי פנים שנאמר ביתה, ואותו העבר הוא לצד האפוד, שחשב האפוד חוגרו הכהן ונקפל הסינר לפני הכהן על מתניו, וקצת כריסו מכאן ומכאן עד כנגד קצות החשן, וקצותיו שוכבין עליו:</text>
    </pasuk>
    <pasuk id="27">
      <text title="על שתי כתפות האפוד מלמטה: ">שהמשבצות נתונות בראשי כתפות האפוד העליונים הבאים על כתפיו כנגד גרונו, ונקפלות ויורדות לפניו, והטבעות צוה ליתן בראשן השני, שהוא מחובר לאפוד, והוא שנאמר לעומת מחברתו, סמוך למקום חבורן באפוד למעלה מן החגורה מעט, שהמחברת לעומת החגורה, ואלו נתונים מעט בגובה זקיפת הכתפות, הוא שנאמר ממעל לחשב האפוד, והן כנגד סוף החשן, ונותן פתיל תכלת באותן הטבעות ובטבעות החשן, ורוכסן באותן פתילין לימין ולשמאל, שלא יהא תחתית החושן הולך לפנים וחוזר לאחור ונוקש על כריסו, ונמצא מיושב על המעיל יפה:</text>
      <text title="ממול פניו: ">בעבר החיצון:</text>
    </pasuk>
    <pasuk id="28">
      <text title="וירכסו: ">לשון חבור, וכן (תהלים לא כא) מרכסי איש, חבורי חבלי רשעים, וכן (ישעיה מ ד) והרכסים לבקעה, הרים הסמוכים זה לזה שאי אפשר לירד לגיא שביניהם אלא בקושי גדול, שמתוך סמיכתן הגיא זקופה ועמוקה, יהיו לבקעת מישור ונוחה לילך:</text>
      <text title="להיות על חשב האפוד: ">להיות החשן דבוק אל חשב האפוד:</text>
      <text title="ולא יזח: ">לשון ניתוק, ולשון ערבי הוא, כדברי דונש בן לברט:</text>
    </pasuk>
    <pasuk id="30">
      <text title="את האורים ואת התומים: ">הוא כתב שם המפורש, שהיה נותנו בתוך כפלי החשן, שעל ידו הוא מאיר דבריו ומתמם את דבריו. ובמקדש שני היה החשן, שאי אפשר לכהן גדול להיות מחוסר בגדים, אבל אותו השם לא היה בתוכו, ועל שם אותו הכתב הוא קרוי משפט, שנאמר (במדבר כז כא) ושאל לו במשפט האורים:</text>
      <text title="את משפט בני ישראל: ">דבר שהם נשפטים ונוכחים על ידו אם לעשות דבר או לא לעשות. ולפי מדרש אגדה שהחשן מכפר על מעוותי הדין, נקרא משפט על שם סליחת המשפט:</text>
    </pasuk>
    <pasuk id="31">
      <text title="את מעיל האפוד: ">שהאפוד נתון עליו לחגורה:</text>
      <text title="כליל תכלת: ">כולו תכלת, שאין מין אחר מעורב בו:</text>
    </pasuk>
    <pasuk id="32">
      <text title="והיה פי ראשו: ">פי המעיל שבגבהו הוא פתיחת בית הצואר:</text>
      <text title="בתוכו: ">כתרגומו כפיל לגויה, כפול לתוכו להיות לו לשפה כפילתו, והיה מעשה אורג ולא במחט:</text>
      <text title="כפי תחרא: ">למדנו שהשריונים שלהם פיהם כפול לתוכן:</text>
      <text title="לא יקרע: ">כדי שלא יקרע, והקורעו עובר בלאו, שזה ממנין לאוין שבתורה, וכן (פסוק כח) ולא יזח החשן, וכן (שמות כה טו) לא יסורו ממנו. הנאמר בבדי הארון:</text>
    </pasuk>
    <pasuk id="33">
      <text title="רמוני: ">עגולים וחלולים היו כמין רמונים העשויים כביצת תרנגולת:</text>
      <text title="ופעמוני זהב: ">זגין עם ענבלין שבתוכם:</text>
      <text title="בתוכם סביב: ">ביניהם סביב, בין שני רמונים פעמון אחד דבוק ותלוי בשולי המעיל:</text>
    </pasuk>
    <pasuk id="34">
      <text title="פעמון זהב ורמון פעמון זהב ורמון: ">אצלו:</text>
    </pasuk>
    <pasuk id="35">
      <text title="ולא ימות: ">מכלל לאו אתה שומע הן, אם יהיו לו לא יתחייב מיתה, הא אם יכנס מחוסר אחד מן הבגדים הללו חייב מיתה בידי שמים:</text>
    </pasuk>
    <pasuk id="36">
      <text title="ציץ: ">כמין טס של זהב היה, רוחב שתי אצבעות, מקיף על המצח מאוזן לאוזן:</text>
    </pasuk>
    <pasuk id="37">
      <text title="על פתיל תכלת: ">ובמקום אחר הוא אומר (שמות לט לא) ויתנו עליו פתיל תכלת, ועוד כתיב כאן והיה על המצנפת, ולמטה הוא אומר (פסוק לח) והיה על מצח אהרן, ובשחיטת קדשים שנינו (זבחים יט א) שערו היה נראה בין ציץ למצנפת, ששם מניח תפילין, למדנו שהמצנפת למעלה בגובה הראש ואינה עמוקה ליכנס בה כל הראש עד המצח, והציץ מלמטה, והפתילים היו בנקבים ותלויין בו בשני ראשים ובאמצעיתו ששה בשלושה מקומות הללו, פתיל מלמעלה, אחד מבחוץ, ואחד מבפנים כנגדו, וקושר ראשי הפתילים מאחורי העורף שלשתן, ונמצאו בין אורך הטס ופתילי ראשיו מקיפין את הקדקד, ופתיל האמצעי שבראשו קשור עם ראשי השנים, הולך על פני רוחב הראש מלמעלה, ונמצא עשוי כמין כובע, ועל פתיל האמצעי הוא אומר והיה על המצנפת, והיה נותן הציץ על ראשו כמין כובע על המצנפת, והפתיל האמצעי מחזיקו שאינו נופל, והטס תלוי כנגד מצחו, וניתקיימו כל המקראות פתיל על הציץ, וציץ על הפתיל, והפתיל על המצנפת מלמעלה:</text>
    </pasuk>
    <pasuk id="38">
      <text title="ונשא אהרן: ">לשון סליחה, ואף על פי כן אינו זז ממשמעו, אהרן נושא את המשא של עון, נמצא מסולק העון מן הקדשים:</text>
      <text title="את עון הקדשים: ">לרצות על הדם ועל החלב שקרבו בטומאה, כמו ששנינו (פסחים טז א) אי זה עון הוא נושא, אם עון פיגול, הרי כבר נאמר (ויקרא יט ז) לא ירצה, ואם עון נותר, הרי נאמר (ויקרא ז יח) לא יחשב, ואין לומר שיכפר על עון הכהן שהקריב טמא, שהרי עון הקדשים נאמר, ולא עון המקריבים, הא אינו מרצה אלא להכשיר הקרבן:</text>
      <text title="והיה על מצחו תמיד: ">אי אפשר לומר שיהא על מצחו תמיד, שהרי אינו עליו אלא בשעת העבודה, אלא תמיד לרצות להם, אפילו אינו על מצחו, שלא היה כהן גדול עובד באותה שעה. ולדברי האומר (יומא ז ב) עודהו על מצחו מכפר ומרצה, ואם לאו אינו מרצה, נדרש על מצחו תמיד, מלמד שמשמש בו בעודו על מצחו, שלא יסיח דעתו ממנו:</text>
    </pasuk>
    <pasuk id="39">
      <text title="ושבצת: ">עשה אותה משבצות משבצות, וכולה של שש:</text>
    </pasuk>
    <pasuk id="40">
      <text title="ולבני אהרן תעשה כתנת: ">ארבעה בגדים הללו ולא יותר כתונת, ואבנט, ומגבעות היא מצנפת, ומכנסים הכתובים למטה בפרשה (פסוק מב):</text>
    </pasuk>
    <pasuk id="41">
      <text title="והלבשת אתם את אהרן: ">אותם האמורים באהרן חשן ואפוד ומעיל וכתונת תשבץ, מצנפת ואבנט וציץ ומכנסים, הכתובים למטה בכולם:</text>
      <text title="ואת בניו אתו: ">אותם הכתובים בהם:</text>
      <text title="ומשחת אותם: ">את אהרן ואת בניו בשמן המשחה:</text>
      <text title="ומלאת את ידם: ">כל מלוי ידים לשון חנוך, כשהוא נכנס לדבר להיות מוחזק בו מאותו יום והלאה הוא מלוי, ובלשון לעז כשממנין אדם על פקידת דבר, נותן השליט בידו בית יד של עור שקורין גנ"ט בלעז [כפפה], ועל ידו הוא מחזיקו בדבר, וקורין לאותו מסירה ריוישטי"ר בלעז [להסמיך] והוא מלוי ידים:</text>
    </pasuk>
    <pasuk id="42">
      <text title="ועשה להם: ">לאהרן ולבניו:</text>
      <text title="מכנסי בד: ">הרי שמונה בגדים לכהן גדול, וארבעה לכהן הדיוט:</text>
    </pasuk>
    <pasuk id="43">
      <text title="והיו על אהרן: ">כל הבגדים האלה על אהרן הראויין לו:</text>
      <text title="ועל בניו: ">האמורים בהם:</text>
      <text title="בבואם אל אוהל מועד: ">להיכל, וכן למשכן:</text>
      <text title="ומתו: ">הא למדת, שהמשמש מחוסר בגדים במיתה:</text>
      <text title="חקת עולם לו: ">כל מקום שנאמר חקת עולם, הוא גזירה מיד ולדורות, לעכב בו:</text>
    </pasuk>
  </chapter>
  <chapter id="29">
    <pasuk id="1">
      <text title="לקח: ">כמו קח, ושתי גזרות הן, אחת של קיחה, ואחת של לקיחה, ולהן פתרון אחד:</text>
      <text title="פר אחד: ">לכפר על מעשה העגל שהוא פר:</text>
    </pasuk>
    <pasuk id="2">
      <text title="ולחם מצות וחלת מצת ורקיקי מצות: ">הרי אלו שלשה מינין רבוכה, וחלות ורקיקים לחם מצות, היא הקרויה למטה בענין (פסוק כג) חלת לחם שמן, על שם שנותן שמן ברבוכה כנגד החלות והרקיקין, וכל המינין באים עשר עשר חלות:</text>
      <text title="בלולת בשמן: ">כשהן קמח יוצק בהן שמן ובוללן:</text>
      <text title="משחים בשמן: ">אחר אפייתן מושחן כמין כי יונית, שהיא עשויה כנו"ן שלנו:</text>
    </pasuk>
    <pasuk id="3">
      <text title="והקרבת אתם: ">אל חצר המשכן ביום הקמתו:</text>
    </pasuk>
    <pasuk id="4">
      <text title="ורחצת: ">זו טבילת כל הגוף:</text>
    </pasuk>
    <pasuk id="5">
      <text title="ואפדת: ">קשט ותקן החגורה והסינר סביבותיו:</text>
    </pasuk>
    <pasuk id="6">
      <text title="נזר הקדש: ">זה הציץ:</text>
      <text title="על המצנפת: ">כמו שפירשתי למעלה (שמות כח לז) על ידי הפתיל האמצעי ושני פתילין שבראשו הקשורין שלשתן מאחורי העורף, הוא נותנו על המצנפת כמין כובע:</text>
    </pasuk>
    <pasuk id="7">
      <text title="ומשחת אותו: ">אף משיחה זו כמין כי יונית, נותן שמן על ראשו ובין ריסי עיניו ומחברן באצבעו:</text>
    </pasuk>
    <pasuk id="9">
      <text title="והיתה להם: ">מלוי ידים זה לכהונת עולם:</text>
      <text title="ומלאת: ">על ידי הדברים האלה:</text>
      <text title="יד אהרן ויד בניו: ">במילוי ופקודת הכהונה:</text>
    </pasuk>
    <pasuk id="11">
      <text title="פתח אוהל מועד: ">בחצר המשכן שלפני הפתח:</text>
    </pasuk>
    <pasuk id="12">
      <text title="על קרנות: ">למעלה בקרנות ממש:</text>
      <text title="ואת כל הדם: ">שיירי הדם:</text>
      <text title="אל יסוד המזבח: ">כמין בליטת בית קבול עשוי לו סביב סביב לאחר שעלה אמה מן הארץ:</text>
    </pasuk>
    <pasuk id="13">
      <text title="החלב המכסה את הקרב: ">הוא הקרום שעל הכרס שקורין טייל"א [קרום]:</text>
      <text title="ואת היתרת: ">הוא טרפשא דכבדא שקורין איבדי"ש [סרעפת]:</text>
      <text title="על הכבד: ">אף מן הכבד יטול עמה:</text>
    </pasuk>
    <pasuk id="14">
      <text title="תשרף באש: ">לא מצינו חטאת חיצונה נשרפת אלא זו:</text>
    </pasuk>
    <pasuk id="16">
      <text title="וזרקת: ">בכלי, אוחז במזרק וזורק כנגד הקרן כדי שיראה לכאן ולכאן, ואין קרבן טעון מתנה באצבע אלא חטאת בלבד, אבל שאר זבחים אינן טעונין קרן ולא אצבע, שמתן דמם מחצי המזבח ולמטה, ואינו עולה בכבש אלא עומד בארץ וזורק:</text>
      <text title="סביב: ">כך מפורש בשחיטת קדשים (זבחים נב ב) שאין סביב אלא שתי מתנות שהן ארבע, האחת בקרן זוית זו, והאחת בקרן שכנגדה באלכסון, וכל מתנה נראית בשני צדי הקרן אילך ואילך, נמצא הדם נתון בארבע רוחות סביב, לכך קרוי סביב:</text>
    </pasuk>
    <pasuk id="17">
      <text title="על נתחיו: ">עם נתחיו, מוסף על שאר הנתחים:</text>
    </pasuk>
    <pasuk id="18">
      <text title="ריח ניחוח: ">נחת רוח לפני, שאמרתי ונעשה רצוני:</text>
      <text title="אשה: ">לשון אש, והיא הקטרת איברים שעל האש:</text>
    </pasuk>
    <pasuk id="20">
      <text title="תנוך: ">הוא הסחוס האמצעי שבתוך האוזן שקורין טנדרו"ם [סחוס]:</text>
      <text title="בהן ידם: ">הגודל ובפרק האמצעי:</text>
    </pasuk>
    <pasuk id="22">
      <text title="החלב: ">זה חלב הדקים או הקיבה:</text>
      <text title="והאליה: ">מן הכליות ולמטה, כמו שמפורש בויקרא (ג ט) שנאמר לעומת העצה יסירנה, מקום שהכליות יועצות, ובאמורי הפר לא נאמר אליה, שאין אליה קריבה אלא בכבש וכבשה ואיל, אבל שור ועז אין טעונים אליה:</text>
      <text title="ואת שוק הימין: ">לא מצינו הקטרה בשוק הימין עם האמורים אלא זו בלבד:</text>
      <text title="כי איל מלאים הוא: ">שלמים, לשון שלמות שמושלם בכל. מגיד הכתוב שהמלואים שלמים, שמשימים שלום למזבח ולעובד העבודה ולבעלים, לכך אני מצריכו החזה להיות לו לעובד העבודה למנה, וזהו משה ששימש במלואים, והשאר אכלו אהרן ובניו שהם בעלים, כמפורש בענין:</text>
    </pasuk>
    <pasuk id="23">
      <text title="וככר לחם: ">מן החלות:</text>
      <text title="וחלת לחם שמן: ">ממין הרבוכה:</text>
      <text title="ורקיק: ">מן הרקיקין, אחד מעשרה שבכל מין ומין ולא מצינו תרומת לחם הבא עם זבח נקטרת אלא זו בלבד, שתרומת לחמי תודה ואיל נזיר נתונה לכהנים עם חזה ושוק, ומזה לא היה למשה למנה אלא חזה בלבד:</text>
    </pasuk>
    <pasuk id="24">
      <text title="על כפי אהרן וגו' והנפת: ">שניהם עסוקים בתנופה, הבעלים והכהן. הא כיצד, כהן מניח ידו תחת יד הבעלים ומניף, ובזה היו אהרן ובניו בעלים, ומשה כהן:</text>
      <text title="תנופה: ">מוליך ומביא למי שארבע רוחות העולם שלו, ותנופה מעכבת רוחות רעות. תרומה מעלה ומוריד למי שהשמים וארץ שלו, ומעכבת טללים רעים:</text>
    </pasuk>
    <pasuk id="25">
      <text title="על העולה: ">על האיל הראשון שהעלית עולה:</text>
      <text title="לריח ניחוח: ">לנחת רוח למי שאמר ונעשה רצונו:</text>
      <text title="אשה: ">לאש נתן:</text>
      <text title="לה': ">לשמו של מקום:</text>
    </pasuk>
    <pasuk id="26">
      <text title="תנופה: ">לשון הולכה והובאה, וינטילי"ר בלעז [להניף:</text>
    </pasuk>
    <pasuk id="27">
      <text title="וקדשת את חזה התנופה ואת שוק התרומה וגו': ">קדשם לדורות, להיות נוהגת תרומתם והנפתם כחזה ושוק של שלמים, אבל לא להקטרה, אלא והיה לאהרן ולבניו לאכול:</text>
      <text title="תנופה: ">לשון הולכה והובאה, וינטילי"ר בלעז [להניף]:</text>
      <text title="הורם: ">לשון מעלה ומוריד:</text>
    </pasuk>
    <pasuk id="28">
      <text title="לחק עולם מאת בני ישראל: ">שהשלמים לבעלים, ואת החזה ואת השוק יתנו לכהן:</text>
      <text title="כי תרומה הוא: ">החזה ושוק הזה:</text>
    </pasuk>
    <pasuk id="29">
      <text title="לבניו אחריו: ">למי שבא בגדולה אחריו:</text>
      <text title="למשחה: ">להתגדל בהם, שיש משיחה שהיא לשון שררה, כמו (במדבר יח ח) לך נתתים למשחה, (תהלים קה טו) אל תגעו במשיחי:</text>
      <text title="ולמלא בם את ידם: ">על ידי הבגדים הוא מתלבש בכהונה גדולה:</text>
    </pasuk>
    <pasuk id="30">
      <text title="שבעת ימים: ">רצופין:</text>
      <text title="ילבשם הכהן: ">אשר יקום מבניו תחתיו לכהונה גדולה, כשימנוהו להיות כהן גדול:</text>
      <text title="אשר יבא אל אהל מועד: ">אותו כהן המוכן ליכנס לפני ולפנים ביום הכפורים, וזהו כהן גדול, שאין עבודת יום הכפורים כשרה אלא בו:</text>
      <text title="תחתיו מבניו: ">מלמד שאם יש לו לכהן גדול בן ממלא את מקומו, ימנוהו כהן גדול תחתיו:</text>
      <text title="הכהן תחתיו מבניו: ">מכאן ראיה כל לשון כהן לשון פועל עובד ממש, לפיכך ניגון תביר נמשך לפניו:</text>
    </pasuk>
    <pasuk id="31">
      <text title="במקום קדוש: ">בחצר אהל מועד, שהשלמים הללו קדשי קדשים היו:</text>
    </pasuk>
    <pasuk id="32">
      <text title="פתח אהל מועד: ">כל החצר קרוי כן:</text>
    </pasuk>
    <pasuk id="33">
      <text title="ואכלו אתם: ">אהרן ובניו, לפי שהם בעליהם:</text>
      <text title="אשר כפר בהם: ">כל זרות ותיעוב:</text>
      <text title="למלא את ידם: ">באיל ולחם הללו:</text>
      <text title="לקדש אותם: ">שעל ידי המלואים הללו נתמלאו ידיהם ונתקדשו לכהונה:</text>
      <text title="כי קדש הם: ">קדשי קודשים, ומכאן למדנו אזהרה לזר האוכל קודש קודשים, שנתן המקרא טעם לדבר משום דקדש הם:</text>
    </pasuk>
    <pasuk id="35">
      <text title="ועשית לאהרן ולבניו ככה: ">שנה הכתוב וכפל לעכב, שאם חסר דבר אחד מכל האמור בענין, לא נתמלאו ידיהם להיות כהנים ועבודתם פסולה:</text>
      <text title="אתכה: ">כמו אותך:</text>
      <text title="שבעת ימים תמלא וגו': ">בענין הזה ובקרבנות הללו בכל יום:</text>
    </pasuk>
    <pasuk id="36">
      <text title="על הכפרים: ">בשביל הכפורים, לכפר על המזבח מכל זרות ותיעוב. ולפי שנאמר (פסוק לה) שבעת ימים תמלא ידם, אין לי אלא דבר הבא בשבילם, כגון האילים והלחם, אבל הבא בשביל המזבח, כגון פר שהוא לחטוי המזבח, לא שמענו, לכך הוצרך מקרא זה. ומדרש תורת כהנים אומר כפרת המזבח הוצרך, שמא התנדב איש דבר גזל במלאכת המשכן והמזבח:</text>
      <text title="וחטאת: ">ותדכי, לשון מתנת דמים הנתונים באצבע קרוי חטוי:</text>
      <text title="ומשחת אותו: ">בשמן המשחה וכל המשיחות כמין כי יונית:</text>
    </pasuk>
    <pasuk id="37">
      <text title="והיה המזבח קדש: ">ומה היא קדושתו, כל הנוגע במזבח יקדש, אפילו קרבן פסול שעלה עליו, קדשו המזבח להכשירו שלא ירד. מתוך שנאמר כל הנוגע במזבח יקדש, שומע אני בין ראוי בין שאינו ראוי, כגון דבר שלא היה פסולו בקדש, כגון הרובע והנרבע ומוקצה ונעבד והטרפה וכיוצא בהן, תלמוד לומר וזה אשר תעשה, הסמוך אחריו, מה עולה ראויה אף כל ראוי, שנראה לו כבר ונפסל משבא לעזרה, כגון הלן והיוצא והטמא ושנשחט במחשבת חוץ לזמנו וחוץ למקומו וכיוצא בהן:</text>
    </pasuk>
    <pasuk id="40">
      <text title="ועשרון סולת: ">עשירית האיפה, ארבעים ושלש ביצים וחומש ביצה:</text>
      <text title="בשמן כתית: ">לא לחובה נאמר כתית אלא להכשיר, לפי שנאמר (לעיל כז כ) כתית למאור, ומשמע למאור ולא למנחות, יכול לפסלו למנחות, תלמוד לומר כאן כתית, ולא נאמר (שמות כז כ) כתית למאור אלא למעט מנחות שאין צריך כתית, שאף הטחון בריחים כשר בהן:</text>
      <text title="רבע ההין: ">שלשה לוגין:</text>
      <text title="ונסך: ">לספלים, כמו ששנינו במסכת סוכה (מח א) שני ספלים של כסף היו בראש המזבח, ומנוקבים כמין שני חוטמין דקים, נותן היין לתוכו והוא מקלח ויוצא דרך החוטם ונופל על גג המזבח, ומשם יורד לשיתין במזבח בית עולמים, ובמזבח הנחשת יורד מן המזבח לארץ:</text>
    </pasuk>
    <pasuk id="41">
      <text title="לריח ניחח: ">על המנחה נאמר, שמנחת נסכים כולה כליל, וסדר הקרבתן האיברים בתחלה ואחר כך המנחה, שנאמר (ויקרא כג לז) עולה ומנחה:</text>
    </pasuk>
    <pasuk id="42">
      <text title="תמיד: ">מיום אל יום, ולא יפסיק יום בינתים:</text>
      <text title="אשר אועד לכם: ">כשאקבע מועד לדבר אליך שם אקבענו לבא. ויש מרבותינו למדים מכאן, שמעל מזבח הנחשת היה הקב"ה מדבר עם משה משהוקם המשכן, ויש אומרים מעל הכפרת, כמו שנאמר (שמות כה כב) ודברתי אתך מעל הכפורת, ואשר אועד לכם האמור כאן אינו אמור על המזבח, אלא על אהל מועד הנזכר במקרא:</text>
    </pasuk>
    <pasuk id="43">
      <text title="ונועדתי שמה: ">אתועד עמם בדבור, כמלך הקובע מקום מועד לדבר עם עבדיו שם:</text>
      <text title="ונקדש: ">המשכן:</text>
      <text title="בכבודי: ">שתשרה שכינתי בו. ומדרש אגדה אל תקרי בכבודי, אלא [בכבודי], במכובדים שלי, כאן רמז לו מיתת בני אהרן ביום הקמתו, וזהו שאמר משה (ויקרא י ג) הוא אשר דבר ה' לאמר בקרובי אקדש, והיכן דבר, ונקדש בכבודי:</text>
    </pasuk>
    <pasuk id="46">
      <text title="לשכני בתוכם: ">על מנת לשכון אני בתוכם:</text>
    </pasuk>
  </chapter>
  <chapter id="30">
    <pasuk id="1">
      <text title="מקטר קטרת: ">להעלות עליו קטור עשן סמים:</text>
    </pasuk>
    <pasuk id="3">
      <text title="את גגו: ">זה היה לו גג, אבל מזבח העולה לא היה לו גג, אלא ממלאים חללו אדמה בכל חנייתן:</text>
      <text title="זר זהב: ">סימן הוא לכתר כהונה:</text>
    </pasuk>
    <pasuk id="4">
      <text title="צלעותיו: ">כאן הוא לשון זויות, כתרגומו, לפי שנאמר על שני צדיו, על שתי זויותיו שבשני צדיו:</text>
      <text title="והיה: ">מעשה הטבעות האלה:</text>
      <text title="לבתים לבדים: ">לכל בית תהיה הטבעת לבד:</text>
    </pasuk>
    <pasuk id="6">
      <text title="לפני הפרכת: ">שמא תאמר משוך מכנגד הארון לצפון או לדרום, תלמוד לומר לפני הכפרת, מכוון כנגד הארון מבחוץ:</text>
    </pasuk>
    <pasuk id="7">
      <text title="בהיטיבו: ">לשון נקוי הבזיכין של המנורה מדשן הפתילות שנשרפו בלילה, והיה מטיבן בכל בקר ובקר:</text>
      <text title="הנרות: ">לוצי"ש בלעז [מנורות] וכן כל נרות האמורות במנורה, חוץ ממקום שנאמר שם העלאה, שהוא לשון הדלקה:</text>
    </pasuk>
    <pasuk id="8">
      <text title="ובהעלות: ">כשידליקם להעלות להבתן:</text>
      <text title="יקטירנה: ">בכל יום פרס מקטיר שחרית ופרס מקטיר בין הערבים:</text>
    </pasuk>
    <pasuk id="9">
      <text title="לא תעלו עליו: ">על מזבח זה:</text>
      <text title="קטרת זרה: ">שום קטורת של נדבה. כולן זרות לו חוץ מזו:</text>
      <text title="ועולה ומנחה: ">ולא עולה ומנחה, עולה של בהמה ועוף, ומנחה היא של מין לחם:</text>
    </pasuk>
    <pasuk id="10">
      <text title="וכפר אהרן: ">מתן דמים:</text>
      <text title="אחת בשנה: ">ביום הכפורים, הוא שנאמר באחרי מות (ויקרא טז יח) ויצא אל המזבח אשר לפני ה' וכפר עליו:</text>
      <text title="חטאת הכפורים: ">הם פר ושעיר של יום הכפורים המכפרים על טומאת מקדש וקדשיו:</text>
      <text title="קדש קדשים: ">המזבח מקודש לדברים הללו בלבד ולא לעבודת אחרת:</text>
    </pasuk>
    <pasuk id="12">
      <text title="כי תשא: ">לשון קבלה, כתרגומו, כשתחפוץ לקבל סכום מנינם לדעת כמה הם, אל תמנם לגלגולת, אלא יתנו כל אחד מחצית השקל ותמנה את השקלים ותדע מנינם:</text>
      <text title="ולא יהיה בהם נגף: ">שהמנין שולט בו עין הרע והדבר בא עליהם, כמו שמצינו בימי דוד:</text>
    </pasuk>
    <pasuk id="13">
      <text title="זה יתנו: ">הראה לו כמין מטבע של אש, ומשקלה מחצית השקל, ואומר לו כזה יתנו:</text>
      <text title="העבר על הפקודים: ">דרך המונין מעבירין את הנמנין זה אחר זה, וכן לשון (ויקרא כז לב) כל אשר יעבור תחת השבט, וכן (ירמיה לג יג) תעבורנה הצאן על ידי מונה:</text>
      <text title="מחצית השקל בשקל הקודש: ">במשקל השקל שקצבתי לך לשקול בו שקלי הקדש, כגון שקלים האמורין בפרשת ערכין ושדה אחוזה:</text>
      <text title="עשרים גרה השקל: ">עכשיו פירש לך כמה הוא:</text>
      <text title="גרה: ">לשון מעה, וכן בשמואל (בשמואל א' ב לו) יבוא להשתחות לו לאגורת כסף וככר לחם:</text>
      <text title="עשרים גרה השקל: ">השקל השלם, שהשקל ארבעה זוזים, והזוז מתחלתו חמש מעות, אלא באו והוסיפו עליו שתות והעלוהו לשש מעה כסף, ומחצית השקל הזה, שאמרתי לך, יתנו תרומה לה':</text>
    </pasuk>
    <pasuk id="14">
      <text title="מבן עשרים שנה ומעלה: ">למדך כאן, שאין פחות מבן עשרים יוצא לצבא ונמנה בכלל אנשים:</text>
    </pasuk>
    <pasuk id="15">
      <text title="לכפר על נפשתיכם: ">שלא תנגפו על ידי המנין. דבר אחר לכפר על נפשותיכם, לפי שרמז להם כאן שלש תרומות, שנכתב כאן תרומת ה' שלוש פעמים אחת תרומת א-דנים, שמנאן כשהתחילו בנדבת המשכן ונתנו כל אחד ואחד מחצית השקל, ועלה למאת ככר, שנאמר (שמות לח כה) וכסף פקודי העדה מאת ככר, ומהם נעשו הא-דנים, שנאמר (שמות לח כז) ויהי מאת ככר הכסף וגו'. והשנית אף היא על ידי מנין שמנאן, משהוקם המשכן, הוא המנין האמור בתחלת חומש הפקודים (במדבר א א) באחד לחדש השני בשנה השנית, ונתנו כל אחד מחצית השקל, והן לקנות מהן קרבנות צבור של כל שנה ושנה, והושוו בהם עניים ועשירים, ועל אותה תרומה נאמר לכפר על נפשותיכם, שהקרבנות לכפרה הם באים. והשלישית היא תרומת המשכן, כמו שנאמר (שמות לה כד) כל מרים תרומת כסף ונחשת, ולא היתה יד כולם שוה בה, אלא איש איש מה שנדבו לבו:</text>
    </pasuk>
    <pasuk id="16">
      <text title="ונתת אתו על עבודת אהל מועד: ">למדת שנצטוה למנותם בתחלת נדבת המשכן אחר מעשה העגל, מפני שנכנס בהם מגפה, כמו שנאמר (שמות לב לה) ויגוף ה' את העם. משל לצאן החביבה על בעליה, שנפל בה דבר, ומשפסק אמר לו לרועה בבקשה ממך, מנה את צאני ודע כמה נותרו בהם, להודיע שהיא חביבה עליו. ואי אפשר לומר, שהמנין הזה הוא האמור בחומש הפקודים, שהרי נאמר בו (במדבר א א) באחד לחדש השני, והמשכן הוקם באחד לחודש הראשון, שנאמר (שמות מ ב) ביום החודש הראשון באחד לחודש תקים וגו', ומהמנין הזה נעשו הא-דנים משקלים שלו, שנאמר (שמות לח כז) ויהי מאת ככר הכסף לצקת וגו', הא למדת שתים היו אחת בתחלת נדבתן אחר יום הכפורים בשנה ראשונה, ואחת בשנה שנייה באייר משהוקם המשכן. ואם תאמר, וכי אפשר שבשניהם היו ישראל שוים שש מאות אלף ושלשת אלפים וחמש מאות וחמישים, שהרי בכסף פקודי העדה נאמר כן, ובחומש הפקודים אף בו נאמר כן (במדבר א מו) ויהיו כל הפקודים שש מאות אלף ושלשת אלפים וחמש מאות וחמשים, והלא בשתי שנים היו, ואי אפשר שלא היו בשעת מנין הראשון בני תשע עשרה שנה שלא נמנו ובשנייה נעשו בני עשרים. תשובה לדבר, אצל שנות האנשים בשנה אחת נמנו, אבל למנין יציאת מצרים היו שתי שנים, לפי שליציאת מצרים מונין מניסן, כמו ששנינו במסכת ראש השנה (ב ב), ונבנה המשכן בראשונה והוקם בשנייה שנתחדשה שנה באחד בניסן, אבל שנות האנשים מנוין למנין שנות עולם המתחילין מתשרי, נמצאו שני המנינים בשנה אחת המנין הראשון היה בתשרי לאחר יום הכפורים, שנתרצה המקום לישראל לסלוח להם, ונצטוו על המשכן, והשני באחד באייר:</text>
      <text title="על עבודת אהל מועד: ">הן הא-דנים שנעשו בו:</text>
    </pasuk>
    <pasuk id="18">
      <text title="כיור: ">כמין דוד גדולה ולה דדים המריקים בפיהם מים:</text>
      <text title="וכנו: ">כתרגומו ובסיסיה, מושב מתוקן לכיור:</text>
      <text title="לרחצה: ">מוסב על הכיור:</text>
      <text title="ובין המזבח: ">מזבח העולה שכתוב בו, שהוא לפני פתח משכן אהל מועד, והיה הכיור משוך קמעא ועומד כנגד אויר שבין המזבח והמשכן, ואינו מפסיק כלל בינתים, משום שנאמר (שמות מ כט) ואת מזבח העולה שם פתח משכן אהל מועד, כלומר מזבח לפני אהל מועד ואין כיור לפני אהל מועד, הא כיצד, משוך קמעא כלפי הדרום, כך שנויה בזבחים (נט א):</text>
    </pasuk>
    <pasuk id="19">
      <text title="את ידיהם ואת רגליהם: ">בבת אחת היה מקדש ידיו ורגליו, וכך שנינו בזבחים (יט ב) כיצד קדוש ידים ורגלים, מניח ידו הימנית על גבי רגלו הימנית, וידו השמאלית על גבי רגלו השמאלית, ומקדש:</text>
    </pasuk>
    <pasuk id="20">
      <text title="בבאם אל אהל מועד: ">להקטיר קטרת שחרית ובין הערבים, או להזות מדם פר כהן המשיח ושעירי עבודה זרה:</text>
      <text title="ולא ימותו: ">הא אם לא ירחצו ימותו, שבתורה נאמרו כללות, ומכלל לאו אתה שומע הן:</text>
      <text title="אל המזבח: ">החיצון, שאין כאן ביאת אהל מועד אלא בחצר:</text>
    </pasuk>
    <pasuk id="21">
      <text title="ולא ימותו: ">לחייב מיתה על המשמש במזבח ואינו רחוץ ידים ורגלים, שהמיתה הראשונה לא שמענו אלא על הנכנס להיכל:</text>
    </pasuk>
    <pasuk id="23">
      <text title="בשמים ראש: ">חשובים:</text>
      <text title="וקנמן בשם: ">לפי שהקנמון קליפת עץ הוא, יש שהוא טוב ויש בו ריח טוב וטעם, ויש שאינו אלא כעץ, לכך הוצרך לומר קנמן בשם, מן הטוב:</text>
      <text title="מחציתו חמשים ומאתים: ">מחצית הבאתו תהא חמשים ומאתים, נמצא כולו חמש מאות, כמו שיעור מר דרור, אם כן, למה נאמר בו חצאין, גזירת הכתוב היא להביאו לחצאין, להרבות בו שתי הכרעות, שאין שוקלין עין בעין, וכך שנויה בכריתות (דף ה א):</text>
      <text title="וקנה בשם: ">קנה של בשם לפי שיש קנים שאינן של בשם, הוצרך לומר בשם:</text>
      <text title="חמשים ומאתים: ">סך משקל כולו:</text>
    </pasuk>
    <pasuk id="24">
      <text title="וקדה: ">שם שורש עשב, ובלשון חכמים קציעה:</text>
      <text title="הין: ">שנים עשר לוגין, ונחלקו בו חכמי ישראל רבי מאיר אומר בו שלקו את העיקרין. אמר לו רבי יהודה והלא לסוך את העיקרין אינו סיפק, אלא שראום במים, שלא יבלעו את השמן, ואחר כך הציף עליהם השמן עד שקלט הריח וקפחו לשמן מעל העיקרין:</text>
    </pasuk>
    <pasuk id="25">
      <text title="רקח מרקחת: ">רקח שם דבר הוא, והטעם מוכיח שהוא למעלה, והרי הוא כמו רקח, רגע, ואינו כמו (ישעיה נא טו) רגע הים, וכמו (ישעיהו מב ה) רקע הארץ, שהטעם למטה, וכל דבר המעורב בחבירו, עד שזה קופח מזה או ריח או טעם קרוי מרקחת:</text>
      <text title="רקח מרקחת: ">רקח העשוי על ידי אומנות ותערובות:</text>
      <text title="מעשה רוקח: ">שם האומן בדבר:</text>
    </pasuk>
    <pasuk id="26">
      <text title="ומשחת בו: ">כל המשיחות כמין כי יונית, חוץ משל מלכים שהן כמין נזר:</text>
    </pasuk>
    <pasuk id="29">
      <text title="וקדשת אותם: ">משיחה זו מקדשתם להיות קדש קדשים, ומה היא קדושתם, כל הנוגע וגו', כל הראוי לכלי שרת משנכנס לתוכו קדוש קדושת הגוף ליפסל ביוצא ובלינה ובטבול יום, ואינו נפדה לצאת לחולין, אבל דבר שאינו ראוי להם אין מקדשין. ושנויה היא משנה שלימה אצל מזבח, מתוך שנאמר (שמות כט לז) כל הנוגע במזבח יקדש, שומע אני בין ראוי בין שאינו ראוי, תלמוד לומר כבשים, מה כבשים ראויים אף כל ראוי. כל משיחת משכן וכהנים ומלכים מתורגם לשון רבוי, לפי שאין צורך משיחתן אלא לגדולה, כי כן יסד המלך, שזה חנוך גדולתן, ושאר משיחות כגון (שמות כט ב) רקיקין משוחין, (עמוס ו ו) וראשית שמנים ימשחו, לשון ארמית בהן כלשון עברית:</text>
    </pasuk>
    <pasuk id="31">
      <text title="לדרתיכם: ">מכאן למדו רבותינו לומר שכולו קיים לעתיד לבא:</text>
      <text title="זה: ">בגימטריה תריסר לוגין הוו:</text>
    </pasuk>
    <pasuk id="32">
      <text title="לא ייסך: ">בשני יודי"ן, לשון לא יפעל, כמו (דברים ה טו) למען ייטב לך:</text>
      <text title="על בשר אדם לא ייסך: ">מן השמן הזה עצמו:</text>
      <text title="ובמתכנתו לא תעשו כמהו: ">בסכום סמניו לא תעשו אחר כמוהו במשקל סמנין הללו לפי מדת הין שמן, אבל אם פחת או רבה סממנין לפי מדת הין שמן מותר, ואף העשוי במתכונתו של זה, אין הסך ממנו חייב אלא הרוקחו:</text>
      <text title="ובמתכנתו: ">לשון חשבון, כמו (שמות ה ח) מתכנת הלבנים, וכן במתכונתה של קטורת:</text>
    </pasuk>
    <pasuk id="33">
      <text title="ואשר יתן ממנו: ">מאותו של משה:</text>
      <text title="על זר: ">שאינו צורך כהונה ומלכות:</text>
    </pasuk>
    <pasuk id="34">
      <text title="נטף: ">הוא צרי, ועל שאינו אלא שרף הנוטף מעצי הקטף קרוי נטף ובלעז גומ"א, והצרי קורין לו תירייק"א ושחלת - שורש בשם חלק ומצהיר כצפורן, ובלשון המשנה קרוי צפורן, וזהו שתרגם אונקלוס וטופרא:</text>
      <text title="וחלבנה: ">בשם שריחו רע וקורין לו גלבנא, ומנאה הכתוב בין סמני הקטורת, ללמדנו, שלא יקל בעינינו לצרף עמנו באגודת תעניותינו ותפלותינו את פושעי ישראל שיהיו נמנין עמנו:</text>
      <text title="סמים: ">אחרים:</text>
      <text title="ולבנה זכה: ">מכאן למדו רבותינו אחד עשר סמנין נאמרו לו למשה בסיני מיעוט סמים שנים, נטף ושחלת וחלבנה שלשה, הרי חמישה, סמים, לרבות עוד כמו אלו, הרי עשרה, ולבונה הרי אחד עשר ואלו הן הצרי והצפורן, החלבנה והלבונה, מור וקציעה, שבולת נרד וכרכם, הרי שמונה, שהשבולת ונרד אחד, שהנרד דומה לשבולת, הקושט והקילופה והקנמון הרי אחד עשר. בורית כרשינה אינו נקטר אלא בו שפין את הצפורן ללבנה שתהא נאה:</text>
      <text title="בד בבד יהיה: ">אלו הארבעה הנזכרים כאן יהיו שוין משקל במשקל, כמשקלו של זה כך משקלו של זה, וכן שנינו (כריתות ו א) הצרי והצפורן, החלבנה והלבונה משקל שבעים שבעים מנה. ולשון בד נראה בעיני שהוא לשון יחיד, אחד באחד, יהיה זה כמו זה:</text>
    </pasuk>
    <pasuk id="35">
      <text title="ממלח: ">כתרגומו מעורב, שיערב שחיקתן יפה יפה זה עם זה. ואומר אני שדומה לו (יונה א ה) וייראו המלחים, (יחזקאל כז כז) מלחיך וחובליך, על שם שמהפכין את המים במשוטות, כשמנהיגים את הספינה, כאדם המהפך בכף ביצים טרופות לערבן עם המים, וכל דבר שהאדם רוצה לערב יפה יפה, מהפכו באצבע או בבזך:</text>
      <text title="ממלח טהור קדש: ">ממולח יהיה וטהור יהיה וקדש יהיה:</text>
    </pasuk>
    <pasuk id="36">
      <text title="ונתתה ממנה וגו': ">היא קטרת שבכל יום ויום שעל מזבח הפנימי, שהוא באהל מועד:</text>
      <text title="אשר אועד לך שמה: ">כל מועדי דבור שאקבע לך, אני קובעם לאותו מקום:</text>
    </pasuk>
    <pasuk id="37">
      <text title="במתכנתה: ">במנין סממניה:</text>
      <text title="קדש תהיה לך לה': ">שלא תעשנה אלא לשמי:</text>
    </pasuk>
    <pasuk id="38">
      <text title="להריח בה: ">אבל עושה אתה במתכונתה משלך כדי למוסרה לצבור:</text>
    </pasuk>
  </chapter>
  <chapter id="31">
    <pasuk id="2">
      <text title="קראתי בשם: ">לעשות מלאכתי, את בצלאל:</text>
    </pasuk>
    <pasuk id="3">
      <text title="בחכמה: ">מה שאדם שומע מאחרים ולמד:</text>
      <text title="ובתבונה: ">מבין דבר מלבו, מתוך דברים שלמד:</text>
      <text title="ובדעת: ">רוח הקדש:</text>
    </pasuk>
    <pasuk id="4">
      <text title="לחשוב מחשבת: ">אריגת מעשה חושב:</text>
    </pasuk>
    <pasuk id="5">
      <text title="ובחרשת: ">לשון אומנות, כמו (ישעיה מ כ) חרש חכם, ואונקלוס פירש ושנה בפירושן, שחרש אבנים קרוי אומן, וחרש עץ קרוי נגר:</text>
      <text title="למלאת: ">להושיבה במשבצת שלה במלואה, לעשות המשבצת למדת מושב האבן ועוביה:</text>
    </pasuk>
    <pasuk id="6">
      <text title="ובלב כל חכם לב וגו': ">ועוד שאר חכמי לב יש בכם, וכל אשר נתתי בו חכמה ועשו את כל אשר צויתיך:</text>
    </pasuk>
    <pasuk id="7">
      <text title="ואת הארן לעדת: ">לצורך לוחות העדות:</text>
    </pasuk>
    <pasuk id="8">
      <text title="הטהרה: ">על שם זהב טהור:</text>
    </pasuk>
    <pasuk id="10">
      <text title="ואת בגדי השרד: ">אומר אני לפי פשוטו של מקרא אי אפשר לומר שבבגדי כהונה מדבר, לפי שנאמר אצלם ואת בגדי הקדש לאהרן הכהן ואת בגדי בניו לכהן, אלא אלו בגדי השרד, הם בגדי התכלת והארגמן ותולעת שני, האמורין בפרשת מסעות (במדבר ד יב) ונתנו אל בגד תכלת, (שם יג) ופרשו עליו בגד ארגמן, (שם ח) ופרשו עליהם בגד תולעת שני. ונראין דברי, שנאמר (שמות לט א) ומן התכלת והארגמן ותולעת השני עשו בגדי שרד לשרת בקדש, ולא הוזכר שש עמהם, ואם בבגדי כהונה מדבר, לא מצינו באחד מהם ארגמן או תולעת שני בלא שש:</text>
    </pasuk>
    <pasuk id="11">
      <text title="ואת קטרת הסמים לקדש: ">לצורך הקטרת ההיכל שהוא קדש:</text>
    </pasuk>
    <pasuk id="13">
      <text title="ואתה דבר אל בני ישראל: ">ואתה, אף על פי שהפקדתיך לצוותם על מלאכת המשכן, אל יקל בעיניך לדחות את השבת מפני אותה מלאכה:</text>
      <text title="אך את שבתתי תשמרו: ">אף על פי שתהיו רדופין וזריזין בזריזות מלאכה שבת אל תדחה מפניה. כל אכין ורקין מיעוטין, למעט שבת ממלאכת המשכן:</text>
      <text title="כי אות הוא ביני וביניכם: ">אות גדולה היא בינינו שבחרתי בכם, בהנחילי לכם את יום מנוחתי למנוחה:</text>
      <text title="לדעת: ">האומות [בה] כי אני ה' מקדשכם:</text>
    </pasuk>
    <pasuk id="14">
      <text title="מות יומת: ">אם יש עדים והתראה:</text>
      <text title="ונכרתה: ">בלא התראה:</text>
      <text title="מחלליה: ">הנוהג בה חול בקדושתה:</text>
    </pasuk>
    <pasuk id="15">
      <text title="שבת שבתון: ">מנוחת מרגוע ולא מנוחת עראי:</text>
      <text title="שבת שבתון: ">לכך כפלו הכתוב לומר שאסור בכל מלאכה, אפילו אוכל נפש, וכן יום הכפורים שנאמר בו (ויקרא כג לב) שבת שבתון הוא לכם, אסור בכל מלאכה, אבל יום טוב לא נאמר בו כי אם ביום הראשון שבתון וביום השמיני שבתון (שם) אסורים בכל מלאכת עבודה, ומותרים במלאכת אוכל נפש:</text>
      <text title="קדש לה': ">שמירת קדושתה לשמי ובמצוותי:</text>
    </pasuk>
    <pasuk id="17">
      <text title="וינפש: ">כתרגומו ונח, וכל לשון נופש והוא לשון נפש, שמשיב נפשו ונשימתו בהרגיעו מטורח מהמלאכה. ומי שכתוב בו (ישעיה מ כח) לא ייעף ולא יגע, וכל פעלו במאמר, הכתיב מנוחה לעצמו, לשבר האוזן מה שהיא יכולה לשמוע:</text>
    </pasuk>
    <pasuk id="18">
      <text title="ויתן אל משה וגו': ">אין מוקדם ומאוחר בתורה. מעשה העגל קודם לצווי מלאכת המשכן ימים רבים היה, שהרי בשבעה עשר בתמוז נשתברו הלוחות, וביום הכפורים נתרצה הקב"ה לישראל, ולמחרת התחילו בנדבת המשכן והוקם באחד בניסן:</text>
      <text title="ככלתו: ">ככלתו כתיב חסר, שנמסרה לו תורה במתנה ככלה לחתן, שלא היה יכול ללמוד כולה בזמן מועט כזה. דבר אחר מה כלה מתקשטת בעשרים וארבעה קשוטין, הן האמורים בספר ישעיה (ישעיה ג יח - כד) אף תלמיד חכם צריך להיות בקי בעשרים וארבעה ספרים:</text>
      <text title="לדבר אתו: ">החקים והמשפטים שבואלה המשפטים:</text>
      <text title="לדבר אתו: ">מלמד שהיה משה שומע מפי הגבורה וחוזרין ושונין את ההלכה שניהם יחד:</text>
      <text title="לחת: ">לחת כתיב שהיו שתיהם שוות:</text>
    </pasuk>
  </chapter>
  <chapter id="32">
    <pasuk id="1">
      <text title="כי בשש משה: ">כתרגומו, לשון איחור, וכן בשש רכבו, (שופטים ה כח), ויחילו עד בוש (שם ג כה) כי כשעלה משה להר אמר להם לסוף ארבעים יום אני בא בתוך שש שעות. כסבורים הם, שאותו יום שעלה מן המנין הוא, והוא אמר להם שלימים, ארבעים יום ולילו עמו, ויום עלייתו אין לילו עמו, שהרי בשבעה בסיון עלה, נמצא יום ארבעים בשבעה עשר בתמוז. בששה עשר בא השטן וערבב את העולם והראה דמות חשך ואפילה וערבוביא לומר ודאי מת משה, לכך בא ערבוביא לעולם. אמר להם מת משה, שכבר באו שש שעות ולא בא וכו', כדאיתא במסכת שבת (דף פט). ואי אפשר לומר שלא טעו אלא ביום המעונן בין קודם חצות בין לאחר חצות, שהרי לא ירד משה עד יום המחרת, שנאמר וישכימו ממחרת ויעלו עולות:</text>
      <text title="אשר ילכו לפנינו: ">אלהות הרבה איוו להם:</text>
      <text title="כי זה משה האיש: ">כמין דמות משה הראה להם השטן, שנושאים אותו באויר רקיע השמים:</text>
      <text title="אשר העלנו מארץ מצרים: ">והיה מורה לנו דרך, אשר נעלה בה, עתה צריכין אנו לאלהות, אשר ילכו לפנינו:</text>
    </pasuk>
    <pasuk id="2">
      <text title="באזני נשיכם: ">אמר אהרן בלבו הנשים והילדים חסים על תכשיטיהן, שמא יתעכב הדבר, ובתוך כך יבא משה, והם לא המתינו ופרקו מעל עצמן:</text>
      <text title="פרקו: ">לשון צווי, מגזרת פרק ליחיד, כמו ברכו, מגזרת ברך:</text>
    </pasuk>
    <pasuk id="3">
      <text title="ויתפרקו: ">לשון פריקת משא, כשנטלום מאזניהם נמצאו הם מפורקים מנזמיהם, דישקריי"ר בלעז (לפרוק):</text>
      <text title="את נזמי: ">כמו מנזמי, כמו (שמות ט כט) כצאתי את העיר, מן העיר:</text>
    </pasuk>
    <pasuk id="4">
      <text title="ויצר אותו בחרט: ">יש לתרגמו בשני פנים האחד, ויצר לשון קשירה, בחרט לשון סודר, כמו (ישעיה ג כא) והמטפחות והחריטים, (מלכים ב ה כג) ויצר ככרים כסף בשני חריטים. והשני, ויצר לשון צורה, בחרט כלי אומנות הצורפין, שחורצין וחורטין בו צורות בזהב כעט סופר החורט אותיות בלוחות ופנקסין, כמו (ישעיה ח א) וכתוב עליו בחרט אנוש. וזהו שתרגם אונקלוס וצר יתיה בזיפא, לשון זיוף הוא כלי אומנות שחורצין בו בזהב אותיות ושקדים, שקורין בלעז ניאי"ל [תצריב שחור] ומזייפין על ידו חותמות:</text>
      <text title="עגל מסכה: ">כיון שהשליכו לכור, באו מכשפי ערב רב שעלו עמהם ממצרים ועשאוהו בכשפים ויש אומרים מיכה היה שם שיצא מתוך דמוסי בנין שנתמעך בו במצרים, והיה בידו שם, וטס שכתב בו משה עלה שור, עלה שור, להעלות ארונו של יוסף מתוך נילוס, והשליכו לתוך הכור ויצא העגל:</text>
      <text title="מסכה: ">לשון מתכת. דבר אחר מאה עשרים וחמשה קנטרין זהב היה בו, כגימטריא של מסכה:</text>
      <text title="אלה אלהיך: ">ולא נאמר אלה אלהינו, מכאן שערב רב שעלו ממצרים, הם שנקהלו על אהרן, והם שעשאוהו, ואחר כך הטעו את ישראל אחריו:</text>
    </pasuk>
    <pasuk id="5">
      <text title="וירא אהרן: ">שהיה בו רוח חיים, שנאמר (תהלים קו כ) בתבנית שור אוכל עשב, וראה שהצליח מעשה שטן, ולא היה לו פה לדחותם לגמרי:</text>
      <text title="ויבן מזבח: ">לדחותם:</text>
      <text title="ויאמר חג לה' מחר: ">ולא היום, שמא יבא משה קודם שיעבדוהו, זהו פשוטו. ומדרשו בויקרא רבה (ה /י/, ג) דברים הרבה ראה אהרן, ראה חור בן אחותו, שהיה מוכיחם והרגוהו, וזהו ויבן מזבח לפניו - ויבן מזבוח לפניו. ועוד ראה ואמר מוטב שיתלה בי הסירחון ולא בהם, ועוד ראה ואמר אם הם בונים אותו המזבח, זה מביא צרור וזה מביא אבן, ונמצאת מלאכתן נעשית בבת אחת, מתוך שאני בונה אותו ומתעצל במלאכתי, בין כך ובין כך משה בא:</text>
      <text title="חג לה': ">בלבו היה לשמים, בטוח היה שיבא משה, ויעבדו את המקום:</text>
    </pasuk>
    <pasuk id="6">
      <text title="וישכימו: ">השטן זרזם כדי שיחטאו:</text>
      <text title="לצחק: ">יש במשמע הזה גלוי עריות, כמו שנאמר (בראשית לט יז) לצחק בי, ושפיכות דמים, כמו שנאמר (שמואל ב' ב יד) יקומו נא הנערים וישחקו לפנינו, אף כאן נהרג חור:</text>
    </pasuk>
    <pasuk id="7">
      <text title="וידבר: ">לשון קושי הוא, כמו (בראשית מב ז) וידבר אתם קשות:</text>
      <text title="לך רד: ">מגדולתך, לא נתתי לך גדולה אלא בשבילם. באותה שעה נתנדה משה מפי בית דין של מעלה:</text>
      <text title="שחת עמך: ">שחת העם לא נאמר אלא עמך, ערב רב שקבלת מעצמך וגיירתם ולא נמלכת בי, ואמרת טוב שידבקו גרים בשכינה, הם שחתו והשחיתו:</text>
    </pasuk>
    <pasuk id="9">
      <text title="קשה ערף: ">מחזרין קשי ערפם לנגד מוכיחיהם, וממאנים לשמוע:</text>
    </pasuk>
    <pasuk id="10">
      <text title="הניחה לי: ">עדיין לא שמענו, שהתפלל משה עליהם, והוא אומר הניחה לי, אלא כאן פתח לו פתח והודיעו, שהדבר תלוי בו, שאם יתפלל עליהם לא יכלם:</text>
    </pasuk>
    <pasuk id="11">
      <text title="למה ה' יחרה אפך: ">כלום מתקנא אלא חכם בחכם, גבור בגבור:</text>
    </pasuk>
    <pasuk id="12">
      <text title="והנחם: ">התעשת מחשבה אחרת להטיב להם:</text>
      <text title="על הרעה: ">אשר חשבת להם:</text>
    </pasuk>
    <pasuk id="13">
      <text title="זכר לאברהם: ">אם עברו על עשרת הדברות, אברהם אביהם נתנסה בעשרה נסיונות ועדיין לא קבל שכרו, תנהו לו, ויצאו עשרה בעשרה:</text>
      <text title="לאברהם ליצחק ולישראל: ">אם לשרפה הם, זכור לאברהם שמסר עצמו לישרף עליך באור כשדים. אם להריגה, זכור ליצחק שפשט צוארו לעקידה. אם לגלות, זכור ליעקב שגלה לחרן, ואם אינן נצולין בזכותן, מה אתה אומר לי (פסוק י) ואעשה אותך לגוי גדול, ואם כסא של שלוש רגלים אינו עומד לפניך בשעת כעסך, קל וחומר לכסא של רגל אחת:</text>
      <text title="אשר נשבעת להם בך: ">לא נשבעת להם בדבר שהוא כלה, לא בשמים ולא בארץ לא בהרים ולא בגבעות, אלא בך, שאתה קיים ושבעותך קיימת לעולם, שנאמר (בראשית כב טז) בי נשבעתי נאם ה', וליצחק נאמר (שם כו ג) והקימותי את השבועה אשר נשבעתי לאברהם אביך, וליעקב נאמר (שם לה יא) אני אל שדי פרה ורבה, נשבע לו באל שדי:</text>
    </pasuk>
    <pasuk id="15">
      <text title="משני עבריהם: ">היו האותיות נקראות, ומעשה נסים היה:</text>
    </pasuk>
    <pasuk id="16">
      <text title="מעשה א-להים המה: ">כמשמעו הוא בכבודו עשאן. דבר אחר כאדם האומר לחבירו כל עסקיו של פלוני במלאכת פלונית, כך כל שעשועיו של הקב"ה בתורה:</text>
      <text title="חרות: ">לשון חרת וחרט אחד הוא, שניהם לשון חיקוק אנטייליי"ר בלעז [לחתוך]:</text>
    </pasuk>
    <pasuk id="17">
      <text title="ברעה: ">בהריעו, שהיו מריעים ושמחים וצוחקים:</text>
    </pasuk>
    <pasuk id="18">
      <text title="אין קול ענות גבורה: ">אין הקול הזה נראה קול עניית גבורים הצועקים נצחון ולא קול חלשים שצועקים וי או ניסה:</text>
      <text title="קול ענות: ">קול חרופין וגדופין המענין את נפש שומען כשנאמרין לו:</text>
    </pasuk>
    <pasuk id="19">
      <text title="וישלך מידיו וגו': ">אמר מה פסח שהיא אחת מן המצות, אמרה תורה (שמות יב מג) כל בן נכר לא יאכל בו, התורה כלה כאן, וכל ישראל משומדים ואתננה להם:</text>
      <text title="תחת ההר: ">לרגלי ההר:</text>
    </pasuk>
    <pasuk id="20">
      <text title="ויזר: ">לשון נפוץ, וכן (איוב יח טו) יזרה על נוהו גפרית, וכן (משלי א יז) כי חנם מזורה הרשת, שזורין בה דגן וקטנית:וישק את בני ישראל נתכוין לבדקן כסוטות. שלש מיתות נדונו שם אם יש עדים והתראה בסייף, כמשפט אנשי עיר הנדחת שהן מרובים, עדים בלא התראה במגפה, שנאמר (פסוק לה) ויגוף ה' את העם, לא עדים ולא התראה בהדרוקן, שבדקום המים וצבו בטניהם:</text>
    </pasuk>
    <pasuk id="21">
      <text title="מה עשה לך העם הזה: ">כמה יסורים (סבלת) שיסרוך [סבלת], עד שלא תביא עליהם חטא זה:</text>
    </pasuk>
    <pasuk id="22">
      <text title="כי ברע הוא: ">בדרך רע הם הולכין תמיד ובנסיונות לפני המקום:</text>
    </pasuk>
    <pasuk id="24">
      <text title="ואמר להם: ">אמרתי להם דבר אחד למי זהב לבד, והם מהרו והתפרקו ויתנו לי:</text>
      <text title="ואשלכהו באש: ">ולא ידעתי שיצא העגל הזה ויצא:</text>
    </pasuk>
    <pasuk id="25">
      <text title="פרוע: ">מגולה, נתגלה שמצו וקלונו, כמו (במדבר ה יח) ופרע את ראש האשה:</text>
      <text title="לשמצה בקמיהם: ">להיות להם הדבר הזה לגנות בפי כל הקמים עליהם:</text>
    </pasuk>
    <pasuk id="26">
      <text title="מי לה' אלי: ">יבא אלי:כל בני לוי מכאן שכל השבט כשר:</text>
    </pasuk>
    <pasuk id="27">
      <text title="כה אמר וגו': ">והיכן אמר, (שמות כב יט) זובח לא-להים יחרם, כך שנויה במכילתא:</text>
      <text title="אחיו: ">מאמו והוא מישראל:</text>
    </pasuk>
    <pasuk id="29">
      <text title="מלאו ידכם: ">אתם ההורגים אותם, בדבר זה תתחנכו להיות כהנים למקום:</text>
      <text title="כי איש: ">מכם ימלא ידו בבנו ובאחיו:</text>
    </pasuk>
    <pasuk id="30">
      <text title="אכפרה בעד חטאתכם: ">אשים כופר וקנוח וסתימה לנגד חטאתכם, להבדיל ביניכם ובין החטא:</text>
    </pasuk>
    <pasuk id="31">
      <text title=" אלהי זהב: ">אתה הוא שגרמת להם שהשפעת להם זהב וכל חפצם מה יעשו שלא יחטאו? משל למלך שהיה מאכיל ומשקה את בנו ומקשטו,ותולה לו כיס בצוארו,ומעמידו בפתח בית זונות,מה יעשה הבן שלא יחטא?:</text>
    </pasuk>
    <pasuk id="32">
      <text title="ועתה אם תשא חטאתם: ">הרי טוב, איני אומר לך מחני. ואם אין, מחני, וזה מקרא קצר, וכן הרבה:מספרך מכל התורה כולה, שלא יאמרו עלי, שלא הייתי כדאי לבקש עליהם רחמים:</text>
    </pasuk>
    <pasuk id="34">
      <text title="אל אשר דברתי לך: ">יש כאן לך אצל דבור במקום אליך, וכן (מלכים א ב יט) לדבר לו על אדוניהו:</text>
      <text title="הנה מלאכי: ">ולא אני:</text>
      <text title="וביום פקדי וגו': ">עתה שמעתי אליך מלכלותם יחד, ותמיד תמיד כשאפקוד עליהם עונותיהם ופקדתי עליהם מעט מן העון הזה עם שאר העונות, ואין פורענות באה על ישראל שאין בה קצת מפרעון עון העגל:</text>
    </pasuk>
    <pasuk id="35">
      <text title="ויגף ה' את העם: ">מיתה בידי שמים, לעדים בלא התראה:</text>
    </pasuk>
  </chapter>
  <chapter id="33">
    <pasuk id="1">
      <text title="לך עלה מזה: ">ארץ ישראל גבוהה מכל הארצות, לכך נאמר עלה, דבר אחר כלפי שאמר לו בשעת הכעס (שמות לב ז) לך רד, אמר לו בשעת רצון לך עלה:</text>
      <text title="אתה והעם: ">כאן לא נאמר ועמך:</text>
    </pasuk>
    <pasuk id="2">
      <text title="וגרשתי את הכנעני וגו': ">שש אומות הן, והגרגשי עמד ופנה מפניהם מאליו:</text>
    </pasuk>
    <pasuk id="3">
      <text title="אל ארץ זבת חלב ודבש: ">אני אומר לך להעלותם:</text>
      <text title="כי לא אעלה בקרבך: ">לכך אני אומר לך ושלחתי לפניך מלאך:</text>
      <text title="כי עם קשה ערף אתה: ">וכששכינתי בקרבכם ואתם ממרים בי מרבה אני עליכם זעם:</text>
      <text title="אכלך: ">לשון כליון:</text>
    </pasuk>
    <pasuk id="4">
      <text title="הדבר הרע: ">שאין השכינה שורה ומהלכת עמם:איש עדיו כתרים שניתנו להם בחורב, כשאמרו נעשה ונשמע:</text>
    </pasuk>
    <pasuk id="5">
      <text title="רגע אחד אעלה בקרבך וכליתיך: ">אם אעלה בקרבך, ואתם ממרים בי בקשיות ערפכם, אזעום עליכם רגע אחד, שהוא שיעור זעמו, שנאמר (ישעיה כו כ) חבי כמעט רגע עד יעבור זעם, ואכלה אתכם, לפיכך טוב לכם שאשלח מלאך:</text>
      <text title="ועתה: ">פורענות זו תלקו מיד, שתורידו עדיכם מעליכם:</text>
      <text title="ואדעה מה אעשה לך: ">בפקודת שאר העון. אני יודע מה שבלבי לעשות לך:</text>
    </pasuk>
    <pasuk id="6">
      <text title="את עדים מהר חורב: ">את העדי שהיה בידם מהר חורב:</text>
    </pasuk>
    <pasuk id="7">
      <text title="ומשה: ">מאותו עון והלאה:</text>
      <text title="יקח את האהל: ">לשון הווה הוא, לוקח אהלו ונוטהו מחוץ למחנה, אמר מנודה לרב, מנודה לתלמיד:</text>
      <text title="הרחק: ">אלפים אמה, כענין שנאמר (יהושע ג ד) אך רחוק יהיה ביניכם וביניו כאלפים אמה במדה:</text>
      <text title="וקרא לו: ">והיה קורא לו אהל מועד, הוא בית ועד למבקשי תורה:</text>
      <text title="כל מבקש ה': ">מכאן למבקש פני זקן כמקבל פני השכינה:</text>
      <text title="יצא אל אהל מועד: ">כמו יוצא. דבר אחר והיה כל מבקש ה' אפילו מלאכי השרת כשהיו שואלים מקום שכינה, חבריהם אומרים להם הרי הוא באהלו של משה:</text>
    </pasuk>
    <pasuk id="8">
      <text title="והיה: ">לשון הווה:</text>
      <text title="כצאת משה מן המחנה: ">ללכת אל האהל:</text>
      <text title="יקומו כל העם: ">עומדים מפניו ואין יושבין עד שנתכסה מהם:</text>
      <text title="והביטו אחרי משה: ">לשבח, אשרי ילוד אשה שכך מובטח, שהשכינה תכנס אחריו לפתח אהלו:</text>
    </pasuk>
    <pasuk id="9">
      <text title="ודבר עם משה: ">כמו ומדבר עם משה. תרגומו ומתמלל עם משה שהוא כבוד שכינה, כמו (במדבר ז פט) וישמע את הקול מדבר אליו, ואינו קורא מדבר אליו. כשהוא קורא מדבר פתרונו הקול מדבר בינו לבין עצמו, וההדיוט שומע מאליו, וכשהוא קורא מדבר משמע שהמלך מדבר עם ההדיוט:</text>
    </pasuk>
    <pasuk id="10">
      <text title="והשתחוו: ">לשכינה:</text>
    </pasuk>
    <pasuk id="11">
      <text title="ודבר ה' אל משה פנים אל פנים: ">ומתמלל עם משה:</text>
      <text title="ושב אל המחנה: ">לאחר שנדבר עמו, היה משה שב אל המחנה ומלמד לזקנים מה שלמד. והדבר הזה נהג משה מיום הכפורים עד שהוקם המשכן ולא יותר, שהרי בשבעה עשר בתמוז נשתברו הלוחות, ובשמונה עשר שרף את העגל ודן את החוטאים, ובתשעה עשר עלה, שנאמר (שמות לב ל) ויהי ממחרת ויאמר משה אל העם וגו', עשה שם ארבעים יום ובקש רחמים, שנאמר (דברים ט יח) ואתנפל לפני ה' וגו', ובראש חדש אלול נאמר לו (שמות לד ב) ועלית בבקר אל הר סיני, לקבל לוחות האחרונות, ועשה שם ארבעים יום, שנאמר בהם (דברים י י) ואנכי עמדתי בהר כימים הראשונים וגו', מה הראשונים ברצון אף האחרונים ברצון, אמור מעתה אמצעיים היו בכעס. בעשרה בתשרי נתרצה הקב"ה לישראל בשמחה ובלב שלם, ואמר לו למשה סלחתי כדברך, ומסר לו לוחות אחרונות. וירד והתחיל לצוותם על מלאכת המשכן ועשאוהו עד אחד בניסן, ומשהוקם לא נדבר עמו עוד אלא מאהל מועד:</text>
      <text title="ושב אל המחנה: ">תרגומו ותב למשריתא, לפי שהוא לשון הווה, וכן כל הענין וראה כל העם - וחזן, ונצבו - וקיימין, והביטו - ומסתכלין, והשתחוו - וסגדין. ומדרשו ודבר ה' אל משה שישוב אל המחנה, אמר לו אני בכעס ואתה בכעס, אם כן מי יקרבם:</text>
    </pasuk>
    <pasuk id="12">
      <text title="ראה אתה אומר אלי: ">ראה, תן עיניך ולבך על דבריך. אתה אומר אלי וגו' ואתה לא הודעתני וגו', ואשר אמרת לי (שמות כג כ) הנה אנכי שולח מלאך, אין זו הודעה, שאין אני חפץ בה:</text>
      <text title="ואתה אמרת ידעתיך בשם: ">הכרתיך משאר בני אדם בשם חשיבות, שהרי אמרת לי (שמות יט ט) הנה אנכי בא אליך בעב הענן וגו' וגם בך יאמינו לעולם:</text>
    </pasuk>
    <pasuk id="13">
      <text title="ועתה: ">אם אמת שמצאתי חן בעיניך הודיעני נא את דרכך, מה שכר אתה נותן למוצאי חן בעיניך:</text>
      <text title="ואדעך למען אמצא חן בעיניך: ">ואדע בזו מדת תגמולך מה היא מציאת חן שמצאתי בעיניך, ופתרון למען אמצא חן, למען אכיר כמה שכר מציאת החן:</text>
      <text title="וראה כי עמך הגוי הזה: ">שלא תאמר ואעשה אותך לגוי גדול, ואת אלה תעזוב, ראה כי עמך הם מקדם, ואם בהם תמאס, איני סומך על היוצאים מחלצי שיתקיימו, ואת תשלום השכר שלי בעם הזה תודיעני, ורבותינו דרשוהו במסכת ברכות (דף ז א) ואני ליישב המקראות על אופניהם ועל סדרם באתי:</text>
    </pasuk>
    <pasuk id="14">
      <text title="ויאמר פני ילכו: ">כתרגומו, לא אשלח עוד מלאך, אני בעצמי אלך, כמו (שמואל ב' יז יא) ופניך הולכים בקרב:</text>
    </pasuk>
    <pasuk id="15">
      <text title="ויאמר אליו: ">בזו אני חפץ, כי על ידי מלאך אל תעלנו מזה:</text>
    </pasuk>
    <pasuk id="16">
      <text title="ובמה יודע אפוא: ">יודע מציאות החן, הלא בלכתך עמנו. ועוד דבר אחר אני שואל ממך שלא תשרה שכינתך [עוד] על אומות העולם:</text>
      <text title="ונפלינו אני ועמך: ">ונהיה מובדלים בדבר הזה מכל העם, כמו (שמות ט ד) והפלה ה' בין מקנה ישראל וגו':</text>
    </pasuk>
    <pasuk id="17">
      <text title="גם את הדבר הזה: ">שלא יושרה שכינתי עוד על אומות העולם, אעשה, ואין דבריו של בלעם על ידי שריית שכינה, אלא נופל וגלוי עינים, כגון (איוב ד יב) ואלי דבר יגונב, שומעין על ידי שליח:</text>
    </pasuk>
    <pasuk id="18">
      <text title="ויאמר הראני נא את כבודך: ">ראה משה שהיה עת רצון ודבריו מקובלים, והוסיף לשאול לראותו מראית כבודו:</text>
    </pasuk>
    <pasuk id="19">
      <text title="ויאמר אני אעביר וגו': ">הגיעה שעה, שתראה בכבודי מה שארשה אותך לראות, לפי שאני רוצה וצריך ללמדך סדר תפלה, שכשנצרכת לבקש רחמים על ישראל, הזכרת לי זכות אבות, כסבור אתה, שאם תמה זכות אבות אין עוד תקוה, אני אעביר כל מדת טובי לפניך על הצור, ואתה צפון במערה:</text>
      <text title="וקראתי בשם ה' לפניך: ">ללמדך סדר בקשת רחמים אף אם תכלה זכות אבות, וכסדר זה שאתה רואה אותי מעוטף וקרא י"ג מדות הוי מלמד את ישראל לעשות כן, ועל ידי שיזכירו לפני רחום וחנון יהיו נענין כי רחמי לא כלים:</text>
      <text title="וחנתי את אשר אחן: ">אותן פעמים שארצה לחון:</text>
      <text title="ורחמתי: ">עת שאחפוץ לרחם. עד כאן לא הבטיחו אלא עתים אענה עתים לא אענה, אבל בשעת מעשה אמר לו (שמות לד י) הנה אנכי כורת ברית, הבטיחו שאינן חוזרות ריקם:</text>
    </pasuk>
    <pasuk id="20">
      <text title="ויאמר לא תוכל וגו': ">אף כשאעביר כל טובי על פניך איני נותן לך רשות לראות את פני:</text>
    </pasuk>
    <pasuk id="21">
      <text title="הנה מקום אתי: ">בהר אשר אני מדבר עמך תמיד, יש מקום מוכן לי לצרכך שאטמינך שם שלא תזוק, ומשם תראה מה שתראה, זהו פשוטו. ומדרשו על מקום שהשכינה שם מדבר ואומר המקום אתי, ואיני אומר אני במקום, שהקב"ה מקומו של עולם ואין עולמו מקומו:</text>
    </pasuk>
    <pasuk id="22">
      <text title="בעבור כבודי: ">כשאעבור לפניך:</text>
      <text title="בנקרת הצור: ">כמו (במדבר טז יד) העיני האנשים ההם תנקר, (משלי ל יז) יקרוה עורבי נחל, (מלכים ב' יט כד) אני קרתי ושתיתי מים, גזרה אחת להם, נקרת הצור כריית הצור:</text>
      <text title="ושכתי כפי: "> מכאן שנתנה רשות למחבלים לחבל, ותרגומו ואגין במימרי, כנוי הוא לדרך כבוד של מעלה, שאינו צריך לסוכך עליו בכף ממש:</text>
    </pasuk>
    <pasuk id="23">
      <text title="והסרותי את כפי: ">ואעדי ית דברת יקרי, כשאסלק הנהגת כבודי מנגד פניך ללכת משם ולהלן:</text>
      <text title="וראית את אחורי: ">הראהו קשר של תפילין:</text>
    </pasuk>
  </chapter>
  <chapter id="34">
    <pasuk id="1">
      <text title="פסל לך: ">הראהו מחצב סנפירינון מתוך אהלו, ואמר לו הפסולת יהיה שלך, ומשם נתעשר משה הרבה:</text>
      <text title="פסל לך: ">אתה שברת הראשונות, אתה פסל לך אחרות. משל למלך שהלך למדינת הים והניח ארוסתו עם השפחות, מתוך קלקול השפחות יצא עליה שם רע, עמד שושבינה וקרע כתובתה, אמר אם יאמר המלך להורגה אומר לו עדיין אינה אשתך. בדק המלך ומצא, שלא היה הקלקול אלא מן השפחות, נתרצה לה. אמר לו שושבינה כתוב לה כתובה אחרת, שנקרעה הראשונה. אמר לו המלך אתה קרעת אותה, אתה קנה לך נייר אחר, ואני אכתוב לה בכתב ידי, כן המלך זה הקדוש ברוך הוא, השפחות אלו ערב רב, והשושבין זה משה, ארוסתו של הקדוש ברוך הוא אלו ישראל, לכך נאמר פסל לך:</text>
    </pasuk>
    <pasuk id="2">
      <text title="נכון: ">מזומן:</text>
    </pasuk>
    <pasuk id="3">
      <text title="ואיש לא יעלה עמך: ">הראשונות על ידי שהיו בתשואות וקולות וקהלה, שלטה בהן עין רעה, אין לך מדה יפה מן הצניעות:</text>
    </pasuk>
    <pasuk id="5">
      <text title="ויקרא בשם ה': ">מתרגמינן וקרא בשמא דה':</text>
    </pasuk>
    <pasuk id="6">
      <text title="ה' ה': ">מדת הרחמים היא, אחת קודם שיחטא, ואחת אחר שיחטא וישוב:</text>
      <text title="אל: ">אף זו מדת רחמים, וכן הוא אומר (תהלים כב ב) אלי אלי למה עזבתני, ואין לומר למדת הדין למה עזבני כך מצאתי במכילתא:</text>
      <text title="ארך אפים: ">מאריך אפו ואינו ממהר ליפרע, שמא יעשה תשובה:</text>
      <text title="ורב חסד: ">לצריכים חסד, שאין להם זכיות כל כך:</text>
      <text title="ואמת: ">לשלם שכר טוב לעושי רצונו:</text>
    </pasuk>
    <pasuk id="7">
      <text title="נצר חסד: ">שהאדם עושה לפניו:</text>
      <text title="לאלפים: ">לשני אלפים דורות:</text>
      <text title="עון ופשע: ">עונות אלו הזדונות. פשעים אלו המרדים, שאדם עושה להכעיס:</text>
      <text title="ונקה לא ינקה: ">לפי פשוטו משמע, שאינו מוותר על העון לגמרי, אלא נפרע ממנו מעט מעט. ורבותינו דרשו מנקה הוא לשבים ולא ינקה לשאינן שבים:</text>
      <text title="פקד עון אבות על בנים: ">כשאוחזים מעשה אבותיהם בידיהם, שכבר פירש במקרא אחר (שמות כ ד) לשונאי:</text>
      <text title="ועל רבעים: ">דור רביעי, נמצאת מדה טובה מרובה על מדת פורענות אחת לחמש מאות, שבמדה טובה הוא אומר נוצר חסד לאלפים:</text>
    </pasuk>
    <pasuk id="8">
      <text title="וימהר משה: ">כשראה משה שכינה עוברת ושמע קול הקריאה, מיד וישתחו:</text>
    </pasuk>
    <pasuk id="9">
      <text title="ילך נא ה' בקרבנו: ">כמו שהבטחת, מאחר שאתה נושא עון, ואם עם קשה עורף הוא וימרו בך, ואמרת על זאת פן אכלך בדרך, אתה תסלח לעונינו. ויש כי במקום אם:</text>
      <text title="ונחלתנו: ">ותתננו לך לנחלה מיוחדת, זו היא בקשת ונפלינו אני ועמך, שלא תשרה שכינתך על האומות:</text>
    </pasuk>
    <pasuk id="10">
      <text title="כורת ברית: ">על זאת:</text>
      <text title="אעשה נפלאות: ">לשון ונפלינו שתהיו מובדלים בזו מכל האומות, שלא תשרה שכינתי עליהם:</text>
    </pasuk>
    <pasuk id="11">
      <text title="את האמרי וגו': ">שש אומות יש כאן, כי הגרגשי עמד ופנה מפניהם:</text>
    </pasuk>
    <pasuk id="13">
      <text title="אשריו: ">הוא אילן שעובדים אותו:</text>
    </pasuk>
    <pasuk id="14">
      <text title="קנא שמו: ">מקנא להפרע ואינו מוותר, וזהו כל לשון קנאה, אוחז נצחונו ופורע מעוזביו:</text>
    </pasuk>
    <pasuk id="15">
      <text title="ואכלת מזבחו: ">כסבור אתה שאין עונש באכילתו, ואני מעלה עליך כמודה בעבודתם, שמתוך כך אתה בא ולוקח מבנותיו לבניך:</text>
    </pasuk>
    <pasuk id="18">
      <text title="חדש האביב: ">חדש הביכור, שהתבואה מבכרת בבישולה:</text>
    </pasuk>
    <pasuk id="19">
      <text title="כל פטר רחם לי: ">באדם:</text>
      <text title="וכל מקנך תזכר וגו': ">וכל מקנך אשר תזכר בפטר שור ושה, אשר יפטור זכר את רחמה:</text>
      <text title="פטר: ">לשון פתיחה, וכן (משלי יז יד) פוטר מים ראשית מדון. תי"ו של תזכר לשון נקבה היא, מוסב על היולדת:</text>
    </pasuk>
    <pasuk id="20">
      <text title="ופטר חמור: ">ולא שאר בהמה טמאה:</text>
      <text title="תפדה בשה: ">נותן שה לכהן, והוא חולין ביד כהן, ופטר חמור מותר בעבודה לבעלים:</text>
      <text title="וערפתו: ">עורפו בקופיץ, הוא הפסיד ממון כהן, לפיכך יופסד ממונו:</text>
      <text title="כל בכור בניך תפדה: ">חמישה סלעים פדיונו קצוב, שנאמר (במדבר יח טז) ופדויו מבן חדש תפדה:</text>
      <text title="ולא יראו פני ריקם: ">לפי פשוטו של מקרא דבר בפני עצמו הוא, ואינו מוסב על הבכור, שאין במצות בכור ראיית בפנים, אלא אזהרה אחרת היא וכשתעלו לרגל לראות לא יראו פני ריקם, מצוה עליכם להביא עולת ראיית פנים, ולפי מדרש ברייתא מקרא יתר הוא, ומופנה לגזרה שוה, ללמד על הענקתו של עבד עברי שהיא חמשה סלעים מכל מין ומין, כפידיון בכור, במסכת קדושין (דף יז א):</text>
    </pasuk>
    <pasuk id="21">
      <text title="בחריש ובקציר תשבות: ">למה נזכר חריש וקציר, יש מרבותינו אומרים על חריש של ערב שביעית הנכנס לשביעית, וקציר של שביעית היוצא למוצאי שביעית, ללמדך שמוסיפין מחול על הקדש. וכך משמעו, ששת ימים תעבוד וביום השביעי תשבות ועבודת ששת הימים שהתרתי לך יש שנה שהחריש והקציר אסור, ואין צריך לומר חריש וקציר של שביעית, שהרי כבר נאמר (ויקרא כה ד) שדך לא תזרע וגו' ויש מהם אומרים, שאינו מדבר אלא בשבת, וחריש וקציר שהוזכר בו, לומר לך מה חריש רשות אף קציר רשות, יצא קציר העומר, שהוא מצוה ודוחה את השבת:</text>
    </pasuk>
    <pasuk id="22">
      <text title="בכורי קציר חטים: ">שאתה מביא בו שתי הלחם מן החטים:</text>
      <text title="בכורי: ">שהיא מנחה ראשונה הבאה מן החדש של חטים למקדש, כי מנחת העומר הבאה בפסח מן השעורים היא:</text>
      <text title="וחג האסיף: ">בזמן שאתה אוסף תבואתך מן השדה לבית. אסיפה זו לשון הכנסה לבית, כמו (דברים כב ב) ואספתו אל תוך ביתך:</text>
      <text title="תקופת השנה: ">שהיא בחזרת השנה, בתחלת השנה הבאה:</text>
      <text title="תקופת: ">לשון מסיבה והקפה:</text>
    </pasuk>
    <pasuk id="23">
      <text title="כל זכורך: ">כל הזכרים שבך. הרבה מצות בתורה נאמרו ונכפלו, ויש מהם שלש פעמים וארבע, לחייב ולענוש על מנין לאוין שבהם ועל מנין עשה שבהם:</text>
    </pasuk>
    <pasuk id="24">
      <text title="אוריש: ">כתרגומו אתרך, וכן (דברים ב לא) החל רש, וכן (במדבר כא לב) ויורש את האמורי, לשון גרושין:</text>
      <text title="והרחבתי את גבלך: ">ואתה רחוק מבית הבחירה ואינך יכול לראות לפני תמיד, לכך אני קובע לך שלש רגלים הללו:</text>
    </pasuk>
    <pasuk id="25">
      <text title="לא תשחט וגו': ">לא תשחט את הפסח ועדיין חמץ קיים, אזהרה לשוחט או לזורק או לאחד מבני החבורה:</text>
      <text title="ולא ילין: ">כתרגומו. אין לינה מועלת בראש המזבח, ואין לינה אלא בעמוד השחר:</text>
      <text title="זבח חג הפסח: ">אימוריו, ומכאן אתה למד לכל הקטר חלבים ואברים:</text>
    </pasuk>
    <pasuk id="26">
      <text title="ראשית בכורי אדמתך: ">משבעת המינין האמורים בשבח ארצך (דברים ח ח) ארץ חטה ושעורה וגפן ותאנה ורמון, ארץ זית שמן ודבש, הוא דבש תמרים:</text>
      <text title="לא תבשל גדי: ">אזהרה לבשר בחלב, ושלוש פעמים כתוב בתורה אחד לאכילה, ואחד להנאה, ואחד לאיסור בישול:</text>
      <text title="גדי: ">כל ולד רך במשמע ואף עגל וכבש. ממה שהוצרך לפרש בכמה מקומות (בראשית לח יז) גדי עזים, למדת שגדי סתם כל יונקים במשמע:</text>
      <text title="בחלב אמו: ">פרט לעוף שאין לו חלב אם, שאין איסורו מן התורה אלא מדברי סופרים:</text>
    </pasuk>
    <pasuk id="27">
      <text title="את הדברים האלה: ">ולא אתה רשאי לכתוב תורה שבעל פה:</text>
    </pasuk>
    <pasuk id="29">
      <text title="ויהי ברדת משה: ">כשהביא לוחות אחרונות ביום הכפורים:</text>
      <text title="כי קרן: ">לשון קרנים, שהאור מבהיק ובולט כמין קרן. ומהיכן זכה משה לקרני ההוד, רבותינו אמרו מן המערה, שנתן הקב"ה ידו על פניו, שנאמר (שמות לג כב) ושכותי כפי:</text>
    </pasuk>
    <pasuk id="30">
      <text title="וייראו מגשת אליו: ">בא וראה, כמה גדולה כחה של עבירה, שעד שלא פשטו ידיהם בעבירה, מהו אומר (שמות כד יז) ומראה כבוד ה' כאש אוכלת בראש ההר לעיני בני ישראל, ולא יראים ולא מזדעזעים; ומשעשו את העגל, אף מקרני הודו של משה היו מרתיעים ומזדעזעים:</text>
    </pasuk>
    <pasuk id="31">
      <text title="הנשאים בעדה: ">כמו נשיאי העדה:</text>
      <text title="וידבר משה אליהם: ">שליחותו של מקום, ולשון הווה הוא כל הענין הזה:</text>
    </pasuk>
    <pasuk id="32">
      <text title="ואחרי כן נגשו: ">אחר שלמד לזקנים, חוזר ומלמד הפרשה או ההלכה לישראל. תנו רבנן כיצד סדר המשנה, משה היה לומד מפי הגבורה, נכנס אהרן, שנה לו משה פרקו, נסתלק אהרן וישב לו לשמאל משה, נכנסו בניו, שנה להם משה פרקם, נסתלקו הם, ישב אלעזר לימין משה ואיתמר לשמאל אהרן, נכנסו זקנים, שנה להם משה פרקם, נסתלקו זקנים ישבו לצדדין, נכנסו כל העם שנה להם משה פרקם, נמצא ביד כל העם אחד, ביד הזקנים שנים, ביד בני אהרן שלשה, ביד אהרן ארבעה וכו' כדאיתא בעירובין (נד ב):</text>
    </pasuk>
    <pasuk id="33">
      <text title="ויתן על פניו מסוה: ">כתרגומו בית אפי, לשון ארמי הוא בתלמוד סוי לבא ועוד בכתובות (ס א) הוה קא מסוה לאפה, לשון הבטה, היה מסתכל בה, אף כאן מסוה בגד הניתן כנגד הפרצוף ובית העינים, ולכבוד קרני ההוד שלא יזונו הכל מהם היה נותן המסוה כנגדן ונוטלו בשעה שהיה מדבר עם ישראל, ובשעה שהמקום נדבר עמו עד צאתו, ובצאתו יצא בלא מסוה:</text>
    </pasuk>
    <pasuk id="34">
      <text title="ודבר אל בני ישראל: ">וראו קרני ההוד בפניו. וכשהוא מסתלק מהם:</text>
    </pasuk>
    <pasuk id="35">
      <text title="והשיב משה את המסוה על פניו עד באו לדבר אתו: ">וכשבא לדבר אתו נוטלו מעל פניו:</text>
    </pasuk>
  </chapter>
  <chapter id="35">
    <pasuk id="1">
      <text title="ויקהל משה: ">למחרת יום הכפורים כשירד מן ההר, והוא לשון הפעיל, שאינו אוסף אנשים בידים, אלא הן נאספים על פי דבורו, ותרגומו ואכניש:</text>
    </pasuk>
    <pasuk id="2">
      <text title="ששת ימים: ">הקדים להם אזהרת שבת לצווי מלאכת המשכן לומר שאינה דוחה את השבת:</text>
    </pasuk>
    <pasuk id="3">
      <text title="לא תבערו אש: ">יש מרבותינו אומרים הבערה ללאו יצאת, ויש אומרים לחלק יצאת:</text>
    </pasuk>
    <pasuk id="4">
      <text title="זה הדבר אשר צוה ה': ">לי לאמר לכם:</text>
    </pasuk>
    <pasuk id="5">
      <text title="נדיב לבו: ">על שם שלבו נדבו קרוי נדיב לב. כבר פירשתי נדבת המשכן ומלאכתו במקום צואתן:   </text>
    </pasuk>
    <pasuk id="11">
      <text title="את המשכן: ">יריעות התחתונות הנראות בתוכו קרויים משכן:</text>
      <text title="את אהלו: ">הוא אהל יריעות עזים העשוי לגג:</text>
      <text title="ואת מכסהו: ">מכסה עורות האילים והתחשים:</text>
    </pasuk>
    <pasuk id="12">
      <text title="ואת פרכת המסך: ">פרוכת המחיצה. כל דבר המגין, בין מלמעלה בין מכנגד, קרוי מסך וסכך, וכן (איוב א י) שכת בעדו, (הושע ב ח) הנני שך את דרכך:</text>
    </pasuk>
    <pasuk id="13">
      <text title="לחם הפנים: ">כבר פירשתי (שמות כה כח) על שם שהיו לו פנים לכאן ולכאן, שהוא עשוי כמין תיבה פרוצה:</text>
    </pasuk>
    <pasuk id="14">
      <text title="ואת כליה: ">מלקחים ומחתות:</text>
      <text title="נרתיה: ">לוציי"ש בלעז [מנורות] בזיכים שהשמן והפתילות נתונין בהן:</text>
      <text title="ואת שמן המאור: ">אף הוא צריך חכמי לב, שהוא משונה משאר שמנים, כמו שמפורש במנחות (דף פו א) מגרגרו בראש הזית, והוא כתית וזך:</text>
    </pasuk>
    <pasuk id="15">
      <text title="מסך הפתח: ">וילון שלפני המזרח שלא היו שם לא קרשים ולא יריעות:</text>
    </pasuk>
    <pasuk id="17">
      <text title="את עמודיו ואת א-דניה: ">הרי חצר קרוי כאן לשון זכר ולשון נקבה, וכן דברים הרבה:</text>
      <text title="ואת מסך שער החצר: ">וילון פרוש לצד המזרח עשרים אמה אמצעיות של רוחב החצר, שהיה חמשים רחב, וסתומין הימנו לצד צפון חמש עשרה אמה וכן לדרום, שנאמר (שמות כז יד) וחמש עשרה אמה קלעים לכתף:</text>
    </pasuk>
    <pasuk id="18">
      <text title="יתדת: ">לתקוע ולקשור בהם סופי היריעות בארץ שלא ינועו ברוח:</text>
      <text title="מיתריהם: ">חבלים לקשור:</text>
    </pasuk>
    <pasuk id="19">
      <text title="בגדי השרד: ">לכסות הארון והשלחן, והמנורה והמזבחות בשעת סילוק מסעות:</text>
    </pasuk>
    <pasuk id="22">
      <text title="על הנשים: ">עם הנשים וסמוכין אליהם:</text>
      <text title="חח: ">הוא תכשיט של זהב עגול נתון על הזרוע, והוא הצמיד:</text>
      <text title="וכומז: ">כלי זהב הוא נתון כנגד אותו מקום לאשה. ורבותינו פירשו שם כומז כאן מקום זמה:</text>
    </pasuk>
    <pasuk id="23">
      <text title="וכל איש אשר נמצא אתו: ">תכלת או ארגמן או תולעת שני או עורות אילים או תחשים כולם הביאו:</text>
    </pasuk>
    <pasuk id="26">
      <text title="טוו את העזים: ">היא היתה אומנות יתירה, שמעל גבי העזים טווין אותן:</text>
    </pasuk>
    <pasuk id="27">
      <text title="והנשאם הביאו: ">אמר ר' נתן מה ראו נשיאים להתנדב בחנוכת המזבח בתחלה, ובמלאכת המשכן לא התנדבו בתחלה, אלא כך אמרו נשיאים יתנדבו צבור מה שמתנדבין, ומה שמחסירים אנו משלימין אותו. כיון שהשלימו צבור את הכל, שנאמר (שמות לו ז) והמלאכה היתה דים, אמרו נשיאים מה עלינו לעשות, הביאו את אבני השהם וגו', לכך התנדבו בחנוכת המזבח תחלה. ולפי שנתעצלו מתחלה נחסרה אות משמם והנשאם כתיב:</text>
    </pasuk>
    <pasuk id="30">
      <text title="חור: ">בנה של מרים היה:</text>
    </pasuk>
    <pasuk id="34">
      <text title="ואהליאב: ">משבט דן, מן הירודין שבשבטים מבני השפחות, והשוהו המקום לבצלאל למאלכת המשכן, והוא מגדולי השבטים, לקיים מה שנאמר (איוב לד יט) ולא נכר שוע לפני דל:   </text>
    </pasuk>
  </chapter>
  <chapter id="36">
    <pasuk id="5">
      <text title="מדי העבדה: ">יותר מכדי צורך העבודה:</text>
    </pasuk>
    <pasuk id="6">
      <text title="ויכלא: ">לשון מניעה:</text>
    </pasuk>
    <pasuk id="7">
      <text title="והמלאכה היתה דים לכל המלאכה: ">ומלאכת ההבאה היתה דים של עושי המשכן. לכל המלאכה של משכן לעשות אותה ולהותיר:</text>
      <text title="והותר: ">כמו (שמות ח יא) והכבד את לבו, (מלכים ב' ג כד) והכות את מואב:                </text>
    </pasuk>
  </chapter>
  <chapter id="37">
    <pasuk id="1">
      <text title="ויעש בצלאל: ">לפי שנתן נפשו על המלאכה יותר משאר חכמים, נקראת על שמו:                 </text>
    </pasuk>
  </chapter>
  <chapter id="38">
    <pasuk id="7">
      <text title="נבוב לחת: ">נבוב הוא חלול, וכן (ירמיה נב, כא) ועביו ארבע אצבעות נבוב:</text>
      <text title="נבוב לחת: ">הלוחות של עצי שטים לכל רוח והחלל באמצע:</text>
    </pasuk>
    <pasuk id="8">
      <text title="במראת הצובאת: ">בנות ישראל היו בידן מראות, שרואות בהן כשהן מתקשטות, ואף אותן לא עכבו מלהביא לנדבת המשכן, והיה מואס משה בהן, מפני שעשויים ליצר הרע, אמר לו הקב"ה קבל, כי אלו חביבין עלי מן הכל, שעל ידיהם העמידו הנשים צבאות רבות במצרים. כשהיו בעליהם יגעים בעבודת פרך, היו הולכות ומוליכות להם מאכל ומשתה ומאכילות אותם ונוטלות המראות, וכל אחת רואה עצמה עם בעלה במראה ומשדלתו בדברים, לומר אני נאה ממך, ומתוך כך מביאות לבעליהן לידי תאוה ונזקקות להם, ומתעברות ויולדות שם, שנאמר (שיר השירים ח ה) תחת התפוח עוררתיך, וזהו שנאמר במראות הצובאות. ונעשה הכיור מהם, שהוא לשום שלום בין איש לאשתו, להשקות ממים שבתוכו את שקנא לה בעלה ונסתרה, ותדע לך, שהן מראות ממש, שהרי נאמר (שמות לח כט ל), ונחשת התנופה שבעים ככר וגו', ויעש בה וגו', וכיור וכנו לא הוזכרו שם, למדת שלא היה נחשת של כיור מנחשת התנופה, כך דורש רבי תנחומא, וכן תרגם אונקלוס במחזית נשיא, והוא תרגום של מראות מירידויר"ש בלעז [מראות]. וכן מצינו בישעיה (ישעיה ג כג) והגליונים, מתרגמינן ומחזיתא:</text>
      <text title="אשר צבאו: ">להביא נדבתן:     </text>
    </pasuk>
    <pasuk id="18">
      <text title="לעמת קלעי החצר: ">כמדת קלעי החצר:</text>
    </pasuk>
    <pasuk id="21">
      <text title="אלה פקודי: ">בפרשה זו נמנו כל משקלי נדבת המשכן, לכסף ולזהב ולנחשת, ונמנו כל כליו לכל עבודתו:</text>
      <text title="המשכן משכן: ">שני פעמים, רמז למקדש שנתמשכן בשני חורבנין על עונותיהן של ישראל:</text>
      <text title="משכן העדת: ">עדות לישראל שויתר להם הקדוש ברוך הוא על מעשה העגל, שהרי השרה שכינתו ביניהם:</text>
      <text title="עבדת הלוים: ">פקודי המשכן וכליו היא עבודה המסורה ללוים במדבר, לשאת ולהוריד להקים איש איש למשאו המופקד עליו, כמו שאמרו בפרשת נשא (במדבר ד):</text>
      <text title="ביד איתמר: ">הוא היה פקיד עליהם למסור לכל בית אב עבודה שעליו:</text>
    </pasuk>
    <pasuk id="22">
      <text title="ובצלאל בן אורי וגו' עשה את כל אשר צוה ה' את משה: ">אשר צוה משה אין כתיב כאן, אלא כל אשר צוה ה' את משה, אפילו דברים שלא אמר לו רבו, הסכימה דעתו למה שנאמר למשה בסיני, כי משה צוה לבצלאל לעשות תחלה כלים ואחר כך משכן, אמר לו בצלאל מנהג עולם לעשות תחלה בית ואחר כך משים כלים בתוכו. אמר לו כך שמעתי מפי הקב"ה. אמר לו משה בצל אל היית, כי בוודאי כך צוה לי הקב"ה, וכן עשה המשכן תחלה ואחר כך עשה הכלים:</text>
    </pasuk>
    <pasuk id="24">
      <text title="ככר: ">ששים מנה, ומנה של קדש כפול היה, הרי הככר מאה ועשרים מנה, והמנה עשרים וחמשה סלעים, הרי ככר של קדש שלושת אלפים שקלים, לפיכך מנה בפרוטרוט כל השקלים שפחותין במנינם משלושת אלפים שאין מגיעין לככר:</text>
    </pasuk>
    <pasuk id="26">
      <text title="בקע: ">הוא שם משקל של מחצית השקל:</text>
      <text title="לשש מאות אלף וגו': ">כך היו ישראל, וכך עלה מניינם אחר שהוקם המשכן בספר במדבר. ואף עתה בנדבת המשכן כך היו. ומנין חצאי השקלים של שש מאות אלף עולה מאת ככר, כל אחד של שלשת אלפים שקלים, כיצד, שש מאות אלף חצאין הרי הן שלש מאות אלף שלמים, הרי מאת ככר, והשלשת אלפים וחמש מאות וחמשים חצאין עולין אלף ושבע מאות וחמשה ושבעים שקלים:</text>
    </pasuk>
    <pasuk id="27">
      <text title="לצקת: ">כתרגומו לאתכא:</text>
      <text title="את אדני הקדש: ">של קרשי המשכן, שהם ארבעים ושמנה קרשים ולהם תשעים וששה אדנים, ואדני פרכת ארבעה, הרי מאה, וכל שאר האדנים נחשת כתיב בהם:</text>
    </pasuk>
    <pasuk id="28">
      <text title="וצפה ראשיהם: ">של עמודים מהן, שבכולן כתיב וצפה ראשיהם וחשוקיהם כסף:</text>
    </pasuk>
  </chapter>
  <chapter id="39">
    <pasuk id="1">
      <text title="ומן התכלת והארגמן וגו': ">שש לא נאמר כאן, ומכאן אני אומר, שאין בגדי שרד הללו בגדי כהונה, שבבגדי כהונה היה שש, אלא הם בגדים שמכסים בהם כלי הקדש בשעת סלוק מסעות, שלא היה בהם שש:</text>
    </pasuk>
    <pasuk id="3">
      <text title="וירקעו: ">כמו (תהלים קלו ו) לרוקע הארץ, כתרגומו ורדידו טסין היו מרדדין מן הזהב, אישטינדר"א בלעז [למתוח] טסין דקין. כאן הוא מלמדך, היאך היו טווין את הזהב עם החוטין מרדדין הטסין דקין וקוצצין מהן פתילים לאורך הטס, לעשות אותן פתילים מעורבין עם כל מין ומין בחשן ואפוד שנאמר בהן זהב, חוט אחד של זהב עם ששה חוטין של תכלת, וכן עם כל מין ומין שכל המינים חוטן כפול ששה, והזהב חוט שביעי עם כל אחד ואחד:            </text>
    </pasuk>
    <pasuk id="28">
      <text title="ואת פארי המגבעות: ">תפארת המגבעות, המגבעות המפוארות:</text>
    </pasuk>
    <pasuk id="31">
      <text title="לתת על המצנפת מלמעלה: ">ועל ידי הפתילים היה מושיבו על המצנפת כמין כתר, ואי אפשר לומר הציץ על מצנפת שהרי בשחיטת קדשים שנינו (זבחים יט א) שערו היה נראה בין ציץ למצנפת, ששם מניח תפילין, והציץ היה נתון על המצח, הרי המצנפת למעלה והציץ למטה, ומהו על המצנפת מלמעלה, ועוד הקשיתי בה כאן הוא אומר ויתנו עליו פתיל תכלת, ובענין הצוואה הוא אומר (שמות כח לז) ושמת אותו על פתיל תכלת. ואומר אני פתיל תכלת זה חוטין הן לקשרו בהן במצנפת, לפי שהציץ אינו אלא מאוזן לאוזן, ובמה יקשרנו במצחו, והיו קבועין בו חוטי תכלת לשני ראשיו ובאמצעיתו, שבהן קושרו ותולהו במצנפת כשהוא בראשו, ושני חוטין היו בכל קצה וקצה אחד ממעל ואחד מתחת לצד מצחו, וכן באמצעו, שכך הוא נוח לקשור, ואין דרך קשירה בפחות משני חוטין, לכך נאמר (שמות כח לז) על פתיל תכלת, ועליו פתיל תכלת, וקשר ראשיהם השנים כלם יחד מאחוריו למול ערפו, ומושיבו על המצנפת. ואל תתמה שלא נאמר פתילי תכלת, הואיל ומרובין הן, שהרי מצינו בחשן ואפוד וירכסו את החושן וגו' בפתיל תכלת. ועל כרחך פחות משנים לא היו, שהרי בשתי קצות החשן היו שתי טבעות החשן, ובשתי כתפות האפוד היו שתי טבעות האפוד שכנגדן, ולפי דרך קשירה ארבע חוטין היו, ומכל מקום פחות משנים אי אפשר:</text>
    </pasuk>
    <pasuk id="32">
      <text title="ויעשו בני ישראל: ">את המלאכה ככל אשר צוה ה' וגו':</text>
    </pasuk>
    <pasuk id="33">
      <text title="ויביאו את המשכן וגו': ">שלא היו יכולין להקימו, ולפי שלא עשה משה שום מלאכה במשכן, הניח לו הקדוש ברוך הוא הקמתו, שלא היה יכול להקימו שום אדם מחמת כובד הקרשים, שאין כח באדם לזקפן, ומשה העמידו. אמר משה לפני הקדוש ברוך הוא איך אפשר הקמתו על ידי אדם, אמר לו עסוק אתה בידך נראה כמקימו, והוא נזקף וקם מאליו, וזהו שנאמר (שמות מ יז) הוקם המשכן, הוקם מאליו. מדרש רבי תנחומא:     </text>
    </pasuk>
    <pasuk id="43">
      <text title="ויברך אותם משה: ">אמר להם יהי רצון שתשרה שכינה במעשה ידיכם, (תהלים צ יז) ויהי נועם ה' אלהינו עלינו ומעשה ידינו וגו', והוא אחד מאחד עשר מזמורים שבתפלה למשה:</text>
    </pasuk>
  </chapter>
  <chapter id="40">
    <pasuk id="3">
      <text title="וסכת על הארן: ">לשון הגנה, שהרי מחיצה היתה:</text>
    </pasuk>
    <pasuk id="4">
      <text title="וערכת את ערכו: ">שתי מערכות של לחם הפנים:       </text>
    </pasuk>
    <pasuk id="19">
      <text title="ויפרש את האהל: ">הן יריעות העזים:</text>
    </pasuk>
    <pasuk id="20">
      <text title="את העדות: ">הלוחות:</text>
    </pasuk>
    <pasuk id="22">
      <text title="על ירך המשכן צפונה: ">בחצי הצפוני של רוחב הבית:</text>
      <text title="ירך: ">כתרגומו צדא, כירך הזה שהוא בצדו של אדם:  </text>
    </pasuk>
    <pasuk id="27">
      <text title="ויקטר עליו אהרון קטרת: ">שחרית וערבית, כמו שנאמר (שמות ל ז) בבקר בבקר בהיטיבו את הנרות וגו':</text>
    </pasuk>
    <pasuk id="29">
      <text title="ויעל עליו וגו': ">אף ביום השמיני למלואים, שהוא יום הקמת המשכן, שמש משה והקריב קרבנות צבור, חוץ מאותן שנצטוו בו ביום, שנאמר (ויקרא ט ז) קרב אל המזבח וגו':</text>
      <text title="את העלה: ">עולת התמיד:</text>
      <text title="ואת המנחה: ">מנחת נסכים של תמיד, כמו שנאמר (שמות כט מ) ועשרן סלת בלול בשמן וגו':</text>
    </pasuk>
    <pasuk id="31">
      <text title="ורחצו ממנו משה ואהרן ובניו: ">יום שמיני למלואים הושוו כולם לכהונה, ותרגומו ומקדשין מניה, בו ביום קדש משה עמהם:</text>
    </pasuk>
    <pasuk id="32">
      <text title="ובקרבתם: ">כמו ובקרבם כשיקרבו:</text>
    </pasuk>
    <pasuk id="35">
      <text title="ולא יכול משה לבוא אל אהל מועד: ">וכתוב אחד אומר (במדבר ז פט) ובבא משה אל אהל מועד, בא הכתוב השלישי והכריע ביניהם, כי שכן עליו הענן, אמור מעתה כל זמן שהיה עליו הענן לא היה יכול לבוא, נסתלק הענן נכנס ומדבר עמו:</text>
    </pasuk>
    <pasuk id="38">
      <text title="לעיני כל בית ישראל בכל מסעיהם: ">בכל מסע שהיו נוסעים היה הענן שוכן במקום אשר יחנו שם. מקום חנייתן אף הוא קרוי מסע, וכן (בראשית יג ג) וילך למסעיו, וכן (במדבר לג א) אלה מסעי לפי שממקום החנייה חזרו ונסעו, לכך נקראו כולן מסעות: </text>
    </pasuk>
  </chapter>
</book>