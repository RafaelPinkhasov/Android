<book>
  <chapter id="1">
    <pasuk id="1">
      <text title="אלה הדברים: ">לפי שהן דברי תוכחות ומנה כאן כל המקומות שהכעיסו לפני המקום בהן, לפיכך סתם את הדברים והזכירם ברמז מפני כבודן של ישראל:</text>
      <text title="אל כל ישראל: ">אילו הוכיח מקצתן, היו אלו שבשוק אומרים, אתם הייתם שומעים מבן עמרם ולא השיבותם דבר מכך וכך, אילו היינו שם היינו משיבים אותו, לכך כנסם כולם ואמר להם הרי כולכם כאן כל מי שיש לו תשובה ישיב:</text>
      <text title="במדבר: ">לא במדבר היו אלא בערבות מואב, ומהו במדבר, אלא בשביל מה שהכעיסוהו במדבר שאמרו (שמות טז ג) מי יתן מותנו וגו':</text>
      <text title="בערבה: ">בשביל הערבה שחטאו בבעל פעור בשטים בערבות מואב:</text>
      <text title="מול סוף: ">על מה שהמרו בים סוף בבואם לים סוף שאמרו (שם יד יא) המבלי אין קברים במצרים, וכן בנסעם מתוך הים, שנאמר (תהלים קו ז) וימרו על ים בים סוף, כדאיתא בערכין (טו א):</text>
      <text title="בין פארן ובין תפל ולבן: ">אמר רבי יוחנן [רשב"י] חזרנו על כל המקרא ולא מצינו מקום ששמו תופל ולבן, אלא הוכיחן על הדברים שתפלו על המן שהוא לבן, שאמרו (במדבר כא ה) ונפשנו קצה בלחם הקלוקל ועל מה שעשו במדבר פארן על ידי המרגלים:</text>
      <text title="וחצרות: ">במחלוקתו של קרח. דבר אחר אמר להם, היה לכם ללמוד ממה שעשיתי למרים בחצרות בשביל לשון הרע, ואתם נדברתם במקום:</text>
      <text title="ודי זהב: ">הוכיחן על העגל שעשו בשביל רוב זהב שהיה להם, שנאמר (הושע ב י) וכסף הרביתי לה וזהב עשו לבעל:</text>
    </pasuk>
    <pasuk id="2">
      <text title="אחד עשר יום מחורב: ">אמר להם משה ראו מה גרמתם, אין לכם דרך קצרה מחורב לקדש ברנע כדרך הר שעיר ואף הוא מהלך אחד עשר יום, ואתם הלכתם אותו בשלשה ימים, שהרי בעשרים באייר נסעו מחורב שנאמר (במדבר י יא) ויהי בשנה השנית בחדש השני בעשרים בחדש וגו' ובכ"ט בסיון שלחו את המרגלים מקדש ברנע, צא מהם שלושים יום שעשו בקברות התאוה, שאכלו הבשר חדש ימים, ושבעה ימים שעשו בחצרות להסגר שם מרים, נמצא בשלשה ימים הלכו כל אותו הדרך, וכל כך היתה שכינה מתלבטת בשבילכם למהר ביאתכם לארץ, ובשביל שקלקלתם הסב אתכם סביבות הר שעיר ארבעים שנה:</text>
    </pasuk>
    <pasuk id="3">
      <text title="ויהי בארבעים שנה בעשתי עשר חדש באחד לחדש: ">מלמד שלא הוכיחן אלא סמוך למיתה. ממי למד, מיעקב שלא הוכיח את בניו אלא סמוך למיתה. אמר, ראובן בני, אני אומר לך מפני מה לא הוכחתיך כל השנים הללו, כדי שלא תניחני ותלך ותדבק בעשו אחי. ומפני ארבעה דברים אין מוכיחין את האדם אלא סמוך למיתה, כדי שלא יהא מוכיחו וחוזר ומוכיחו, ושלא יהא חבירו רואהו ומתבייש ממנו וכו' כדאיתא בספרי. וכן יהושע לא הוכיח את ישראל אלא סמוך למיתה, וכן שמואל, שנאמר (ש"א יב, ג) הנני ענו בי. וכן דוד את שלמה בנו:</text>
    </pasuk>
    <pasuk id="4">
      <text title="אחרי הכותו: ">אמר משה אם אני מוכיחם קודם שיכנסו לקצת הארץ, יאמרו מה לזה עלינו, מה היטיב לנו, אינו בא אלא לקנתר ולמצוא עילה שאין בו כח להכניסנו לארץ, לפיכך המתין עד שהפיל סיחון ועוג לפניהם והורישם את ארצם ואחר כך הוכיחן:</text>
      <text title="סיחון וגו' אשר יושב וגו': ">אילו לא היה סיחון קשה והיה שרוי בחשבון, היה קשה, שהמדינה קשה, ואילו היתה עיר אחרת וסיחון שרוי בתוכה היתה קשה, שהמלך קשה, על אחת כמה וכמה שהמלך קשה והמדינה קשה:</text>
      <text title="אשר יושב בעשתרות: ">המלך קשה והמדינה קשה:</text>
      <text title="עשתרות: ">הוא לשון צוקין וקושי כמו (בראשית יד, ה) עשתרות קרנים, ועשתרות זה הוא עשתרות קרנים שהיו שם רפאים שהכה אמרפל, שנאמר (בראשית יד ה) ויכו את רפאים בעשתרות קרנים, ועוג נמלט מהם והוא שנאמר (שם יד יג) ויבא הפליט, ואומר (דברים ג יא) כי רק עוג מלך הבשן נשאר מיתר הרפאים:</text>
      <text title="באדרעי: ">שם המלכות:</text>
    </pasuk>
    <pasuk id="5">
      <text title="הואיל: ">התחיל כמו (בראשית יח, כז) הנה נא הואלתי:</text>
      <text title="באר את התורה: ">בשבעים לשון פירשה להם:</text>
    </pasuk>
    <pasuk id="6">
      <text title="רב לכם שבת: ">כפשוטו. ויש מדרש אגדה הרבה לכם גדולה ושכר על ישיבתכם בהר הזה, עשיתם משכן מנורה וכלים, קבלתם תורה, מניתם לכם סנהדרין, שרי אלפים ושרי מאות:</text>
    </pasuk>
    <pasuk id="7">
      <text title="פנו וסעו לכם: ">זו דרך ערד וחרמה:</text>
      <text title="ובאו הר האמרי: ">כמשמעו:</text>
      <text title="ואל כל שכניו: ">עמון ומואב והר שעיר:</text>
      <text title="בערבה: ">זה מישור של יער:</text>
      <text title="בהר: ">זה הר המלך:</text>
      <text title="ובשפלה: ">זו שפלת דרום:</text>
      <text title="ובנגב ובחוף הים: ">אשקלון ועזה וקסרי וכו' כדאיתא בספרי:</text>
      <text title="עד הנהר הגדול: ">מפני שנזכר עם ארץ ישראל, קראו גדול. משל הדיוט אומר עבד מלך מלך, הדבק לשחוור וישתחוו לך, קרב לגבי דהינא ואידהן:</text>
    </pasuk>
    <pasuk id="8">
      <text title="ראה נתתי: ">בעיניכם אתם רואים. איני אומר לכם מאומד ומשמועה:</text>
      <text title="באו ורשו: ">אין מערער בדבר ואינכם צריכים למלחמה, אלו לא שלחו מרגלים לא היו צריכים לכלי זיין:</text>
      <text title="לאבתיכם: ">למה הזכיר שוב לאברהם ליצחק וליעקב, אלא אברהם כדאי לעצמו, יצחק כדאי לעצמו, יעקב כדאי לעצמו:</text>
    </pasuk>
    <pasuk id="9">
      <text title="ואמר אליכם בעת ההוא לאמר: ">מהו לאמר, אמר להם משה, לא מעצמי אני אומר לכם, אלא מפי הקב"ה:</text>
      <text title="לא אוכל לבדי וגו': ">אפשר שלא היה משה יכול לדון את ישראל, אדם שהוציאם ממצרים וקרע להם את הים והוריד את המן והגיז את השליו לא היה יכול לדונם, אלא כך אמר להם, ה' אלהיכם הרבה אתכם, הגדיל והרים אתכם על דייניכם נטל את העונש מכם ונתנו על הדיינין. וכן אמר שלמה (מלכים א' ג, ט) כי מי יוכל לשפוט את עמך הכבד הזה, אפשר מי שכתוב בו (שם ה, יא) ויחכם מכל האדם, אומר מי יוכל לשפוט, אלא כך אמר שלמה אין דייני אומה זו כדייני שאר האומות, שאם דן והורג ומכה וחונק ומטה את דינו וגוזל אין בכך כלום, אני אם חייבתי ממון שלא כדין נפשות אני נתבע, שנאמר (משלי כב, כג) וקבע את קובעיהם נפש:</text>
    </pasuk>
    <pasuk id="10">
      <text title="והנכם היום ככוכבי השמים: ">וכי ככוכבי השמים היו באותו היום, והלא לא היו אלא שישים רבוא, מהו והנכם היום, הנכם משולים כיום, קיימים כחמה וכלבנה וככוכבים:</text>
    </pasuk>
    <pasuk id="11">
      <text title="יוסף עליכם ככם אלף פעמים: ">מהו שוב ויברך אתכם כאשר דבר לכם, אלא אמרו לו משה אתה נותן קצבה לברכתינו, כבר הבטיח הקב"ה את אברהם (בראשית יג, טז) אשר אם יוכל איש למנות וגו', אמר להם זו משלי היא, אבל הוא יברך אתכם כאשר דבר לכם:</text>
    </pasuk>
    <pasuk id="12">
      <text title="איכה אשא לבדי: ">אם אומר לקבל שכר לא אוכל, זו היא שאמרתי לכם לא מעצמי אני אומר לכם, אלא מפי הקדוש ברוך הוא:</text>
      <text title="טרחכם: ">מלמד שהיו ישראל טרחנין. היה אחד מהם רואה את בעל דינו נוצח בדין, אומר יש לי עדים להביא, יש לי ראיות להביא, מוסיף אני עליכם דיינין:</text>
      <text title="ומשאכם: ">מלמד שהיו אפיקורסין. הקדים משה לצאת, אמרו, מה ראה בן עמרם לצאת, שמא אינו שפוי בתוך ביתו. איחר לצאת, אמרו, מה ראה בן עמרם שלא לצאת, מה אתם סבורים, יושב ויועץ עליכם עצות רעות וחושב עליכם מחשבות:</text>
      <text title="וריבכם: ">מלמד שהיו רוגנים:</text>
    </pasuk>
    <pasuk id="13">
      <text title="הבו לכם: ">הזמינו עצמכם לדבר:</text>
      <text title="אנשים: ">וכי תעלה על דעתך נשים, מה תלמוד לומר אנשים, צדיקים:</text>
      <text title="חכמים: ">כסופים:</text>
      <text title="נבונים: ">מבינים דבר מתוך דבר. זו היא ששאל אריוס את רבי יוסי, מה בין חכמים לנבונים. חכם דומה לשולחני עשיר, כשמביאין לו דינרין לראות רואה, וכשאין מביאין לו יושב ותוהא. נבון דומה לשולחני תגר, כשמביאין לו מעות לראות רואה, וכשאין מביאין לו מחזר ומביא משלו:</text>
      <text title="וידועים לשבטיכם: ">שהם ניכרים לכם, שאם בא לפני מעוטף בטליתו איני יודע מי הוא ומאיזה שבט הוא ואם הגון הוא, אבל אתם מכירין בו, שאתם גידלתם אותו, לכך נאמר וידועים לשבטיכם:</text>
      <text title="בראשיכם: ">ראשים ומכובדים עליכם שתהיו נוהגין בהם כבוד ויראה:</text>
      <text title="ואשמם: ">חסר יו"ד, למד שאשמותיהם של ישראל תלויות בראשי דייניהם, שהיה להם למחות ולכוון אותם לדרך הישרה:</text>
    </pasuk>
    <pasuk id="14">
      <text title="ותענו אותי וגו': ">החלטתם את הדבר להנאתכם, היה לכם להשיב, רבינו משה ממי נאה ללמוד ממך או מתלמידך לא ממך שנצטערת עליה. אלא ידעתי מחשבותיכם. הייתם אומרים, עכשיו יתמנו עלינו דיינין הרבה, אם אין מכירנו אנו מביאין לו דורון והוא נושא לנו פנים:</text>
      <text title="לעשות: ">אם הייתי מתעצל, אתם אומרים עשה מהרה:</text>
    </pasuk>
    <pasuk id="15">
      <text title="ואקח את ראשי שבטיכם: ">משכתים בדברים, אשריכם, על מי באתם להתמנות, על בני אברהם יצחק ויעקב, על בני אדם שנקראו אחים ורעים, חלק ונחלה וכל לשון חבה:</text>
      <text title="אנשים חכמים וידועים: ">אבל נבונים לא מצאתי. זו אחת משבע מדות שאמר יתרו למשה ולא מצא אלא שלש, אנשים צדיקים, חכמים וידועים:</text>
      <text title="ראשים עליכם: ">שתנהגו בהם כבוד. ראשים במקח, ראשים בממכר, ראשים במשא ומתן, נכנס (מביתו לב"ה) אחרון ויוצא ראשון:</text>
      <text title="שרי אלפים: ">אחד ממונה על אלף:</text>
      <text title="שרי מאות: ">אחד ממונה על מאה:</text>
      <text title="ושטרים: ">מניתי עליכם לשבטיכם. אלו הכופתין והמכין ברצועה על פי הדיינין:</text>
    </pasuk>
    <pasuk id="16">
      <text title="ואצוה את שפטיכם: ">אמרתי להם הוו מתונים בדין, אם בא דין לפניך פעם אחת שתים ושלש אל תאמר כבר בא דין זה לפני פעמים הרבה אלא היו נושאים ונותנים בו:</text>
      <text title="בעת ההוא: ">משמניתים אמרתי להם, אין עכשיו כלשעבר, לשעבר הייתם ברשות עצמכם, עכשיו הרי אתם משועבדים לצבור:</text>
      <text title="שמוע: ">לשון הווה אודנ"ט בלע"ז [בהאזינכם] כמו (שמות כ, ז) זכור, (דברים ה, יא) שמור:</text>
      <text title="ובין גרו: ">זה בעל דינו, שאוגר עליו דברים. דבר אחר ובין גרו, אף על עסקי דירה בין חלוקת אחים אפילו בין תנור לכירים:</text>
    </pasuk>
    <pasuk id="17">
      <text title="לא תכירו פנים במשפט: ">זה הממונה להושיב הדיינין, שלא יאמר איש פלוני נאה או גבור, אושיבנו דיין, איש פלוני קרובי, אושיבנו דיין בעיר, והוא אינו בקי בדינין נמצא מחייב את הזכאי ומזכה את החייב. מעלה אני על מי שמנהו כאילו הכיר פנים בדין:</text>
      <text title="כקטן כגדול תשמעון: ">שיהא חביב עליך דין של פרוטה כדין של מאה מנה, שאם קדם ובא לפניך לא תסלקנו לאחרון. דבר אחר כקטן כגדול תשמעון, כתרגומו, שלא תאמר, זה עני הוא וחבירו עשיר ומצוה לפרנסו אזכה את העני ונמצא מתפרנס בנקיות. דבר אחר שלא תאמר היאך אני פוגם כבודו של עשיר זה בשביל דינר, אזכנו עכשיו, וכשיצא לחוץ אומר אני לו, תן לו שאתה חייב לו:</text>
      <text title="לא תגורו מפני איש: ">לא תיראו. דבר אחר לא תגורו, לא תכניס דבריך מפני איש. לשון (משלי י, ה) אוגר בקיץ:</text>
      <text title="כי המשפט לאלהים הוא: ">מה שאתה נוטל מזה שלא כדין, אתה מזקיקני להחזיר לו, נמצא שהטית (על) [עלי] המשפט:</text>
      <text title="תקרבון אלי: ">על דבר זה נסתלק ממנו משפט בנות צלפחד, וכן שמואל אמר לשאול (שמואל א' ט, יט) אנכי הרואה, אמר לו הקב"ה, חייך שאני מודיעך שאין אתה רואה. ואימתי הודיעו, כשבא למשוח את דוד (שם טז, ו) וירא את אליאב ויאמר אך נגד ה' משיחו, אמר לו הקב"ה, ולא אמרת אנכי הרואה (שם טז, ז) אל תבט אל מראהו:</text>
    </pasuk>
    <pasuk id="18">
      <text title="את כל הדברים אשר תעשון: ">אלו עשרת הדברים שבין דיני ממונות לדיני נפשות:</text>
    </pasuk>
    <pasuk id="19">
      <text title="המדבר הגדול והנורא: ">שהיו בו נחשים כקורות, ועקרבים כקשתות:</text>
    </pasuk>
    <pasuk id="22">
      <text title="ותקרבון אלי כלכם: ">בערבוביא, ולהלן הוא אומר (דברים ה, כ - כא) ותקרבון אלי כל ראשי שבטיכם וזקניכם ותאמרו הן הראנו וגו', אותה קריבה היתה הוגנת. ילדים מכבדים את הזקנים ושלחום לפניהם, וזקנים מכבדים את הראשים ללכת לפניהם, אבל כאן, ותקרבון אלי כולכם, בערבוביא. ילדים דוחפין את הזקנים וזקנים דוחפין את הראשים:</text>
      <text title="וישבו אתנו דבר: ">באיזה לשון הם מדברים:</text>
      <text title="את הדרך אשר נעלה בה: ">אין דרך שאין בה עקמימות:</text>
      <text title="ואת הערים אשר נבא אליהן: ">תחלה לכבוש:</text>
    </pasuk>
    <pasuk id="23">
      <text title="וייטב בעיני הדבר: ">בעיני ולא בעיני המקום. ואם בעיני משה היה טוב למה אמרה בתוכחות, משל לאדם שאומר לחבירו מכור לי חמורך זה, אמר לו הן. נותנו אתה לי לנסיון, אמר לו הן. בהרים וגבעות, אמר לו הן. כיון שראה שאין מעכבו כלום, אמר הלוקח בלבו, בטוח הוא זה שלא אמצא בו מום. מיד אמר לו טול מעותיך ואיני מנסהו. מעתה אף אני הודיתי לדבריכם, שמא תחזרו בכם כשתראו שאיני מעכב, ואתם לא חזרתם בכם:</text>
      <text title="ואקח מכם: ">מן הברורים שבכם מן המסולתים שבכם:</text>
      <text title="שנים עשר אנשים איש אחד לשבט: ">מגיד שלא היה שבט לוי עמהם:</text>
    </pasuk>
    <pasuk id="24">
      <text title="עד נחל אשכל: ">מגיד שנקרא על שם סופו:</text>
      <text title="וירגלו אותה: ">מלמד שהלכו בה ארבעה אומנין שתי וערב:</text>
    </pasuk>
    <pasuk id="25">
      <text title="ויורדו אלינו: ">מגיד שארץ ישראל גבוהה מכל הארצות:</text>
      <text title="ויאמרו טובה הארץ: ">מי הם שאמרו טובתה, יהושע וכלב:</text>
    </pasuk>
    <pasuk id="26">
      <text title="ותמרו: ">לשון התרסה, התרסתם כנגד מאמרו:</text>
    </pasuk>
    <pasuk id="27">
      <text title="ותרגנו: ">לשון הרע, וכן (משלי יח, ח) דברי נרגן, אדם המוציא דבה:</text>
      <text title="בשנאת ה' אתנו: ">והוא היה אוהב אתכם, אבל אתם שונאים אותו. משל הדיוט אומר, מה דבלבך על רחמך מה דבלביה עלך:</text>
      <text title="בשנאת ה' אתנו הוציאנו מארץ מצרים: ">הוצאתו לשנאה היתה. משל למלך בשר ודם, שהיו לו שני בנים ויש לו שתי שדות אחת של שקיא ואחת של בעל, למי שהוא אוהב נותן של שקיא, ולמי שהוא שונא נותן לו של בעל. ארץ מצרים של שקיא היא, שנילוס עולה ומשקה אותה, וארץ כנען של בעל, והוציאנו ממצרים לתת לנו את ארץ כנען:</text>
    </pasuk>
    <pasuk id="28">
      <text title="ערים גדולות ובצורות בשמים: ">דברו הכתובים לשון הבאי:</text>
    </pasuk>
    <pasuk id="29">
      <text title="לא תערצון: ">לשון שבירה כתרגומו, ודומה לו (איוב ל, ו) בערוץ נחלים לשכון, לשבור נחלים:</text>
    </pasuk>
    <pasuk id="30">
      <text title="ילחם לכם: ">בשבילכם:</text>
    </pasuk>
    <pasuk id="31">
      <text title="ובמדבר אשר ראית: ">מוסב על מקרא שלמעלה הימנו (פסוק ל), ככל אשר עשה אתכם במצרים, ועשה אף במדבר אשר ראית אשר נשאך וגו':</text>
      <text title="כאשר ישא איש את בנו: ">כמו שפירשתי אצל (שמות יד, יט) ויסע מלאך האלהים ההולך לפני מחנה ישראל וגו'. משל למהלך בדרך ובנו לפניו באו לסטים לשבותו וכו':</text>
    </pasuk>
    <pasuk id="32">
      <text title="ובדבר הזה: ">שהוא מבטיחכם להביאכם אל הארץ, אינכם מאמינים בו:</text>
    </pasuk>
    <pasuk id="33">
      <text title="לראותכם: ">כמו להראותכם. וכן (שמות יג, כא) לנחותם הדרך, וכן (תהלים כו, ז) לשמיע בקול תודה, וכן (מלכים ב' ט, טו) ללכת לגיד ביזרעאל:</text>
    </pasuk>
    <pasuk id="36">
      <text title="אשר דרך בה: ">חברון, שנאמר (במדבר יג, כב) ויבא עד חברון:</text>
    </pasuk>
    <pasuk id="37">
      <text title="התאנף: ">נתמלא רוגז:</text>
    </pasuk>
    <pasuk id="40">
      <text title="פנו לכם: ">אמרתי להעביר אתכם דרך רוחב ארץ אדום לצד צפון ליכנס לארץ, קלקלתם וגרמתם לכם עכוב:</text>
      <text title="פנו לכם: ">לאחוריכם ותלכו במדבר לצד ים סוף. שהמדבר שהיו הולכים בו לדרומו של הר שעיר, היה מפסיק בין ים סוף להר שעיר, עתה המשכו לצד הים ותסבבו את הר שעיר כל דרומו מן המערב למזרח:</text>
    </pasuk>
    <pasuk id="41">
      <text title="ותהינו: ">לשון (במדבר יד, מ) הננו ועלינו אל המקום, זה הלשון שאמרתם, לשון הן, כלומר נזדמנתם:</text>
    </pasuk>
    <pasuk id="42">
      <text title="לא תעלו: ">לא עלייה תהא לכם, אלא ירידה:</text>
    </pasuk>
    <pasuk id="44">
      <text title="כאשר תעשינה הדבורים: ">מה הדבורה הזאת כשהיא מכה את האדם מיד מתה, אף הם כשהיו נוגעים בכם מיד מתים:</text>
    </pasuk>
    <pasuk id="45">
      <text title="ולא שמע ה' בקלכם: ">כביכול עשיתם מדת רחמיו, כאלו אכזרי:</text>
    </pasuk>
    <pasuk id="46">
      <text title="ותשבו בקדש ימים רבים: ">י"ט שנה, שנאמר כימים אשר ישבתם בשאר המסעות והם היו ל"ח שנה, י"ט מהם עשו בקדש וי"ט שנה הולכים ומטורפים וחזרו לקדש, כמו שנאמר (במדבר לב, יג) ויניעם במדבר. כך מצאתי בסדר עולם:</text>
    </pasuk>
  </chapter>
  <chapter id="2">
    <pasuk id="1">
      <text title="ונפן ונסע המדברה: ">אילו לא חטאו היו עוברים דרך הר שעיר ליכנס לארץ מן דרומו לצפונו, ובשביל שקלקלו הפכו לצד המדבר שהוא בין ים סוף לדרומו של הר שעיר, והלכו אצל דרומו מן המערב למזרח דרך ים סוף - דרך יציאתן ממצרים שהוא במקצוע דרומית מערבית, משם היו הולכים לצד המזרח:</text>
      <text title="ונסב את הר שעיר: ">כל דרומו עד ארץ מואב:</text>
    </pasuk>
    <pasuk id="3">
      <text title="פנו לכם צפנה: ">סובו לכם לרוח מזרחית מן הדרום לצפון, ופניכם לצפון, נמצאו הולכין את רוח מזרחית. וזהו שנאמר (שופטים יא, יח) ויבואו ממזרח שמש לארץ מואב:</text>
    </pasuk>
    <pasuk id="4">
      <text title="ונשמרתם מאד: ">ומהו השמירה, אל תתגרו בם (פסוק ה):</text>
    </pasuk>
    <pasuk id="5">
      <text title="עד מדרך כף רגל: ">אפילו מדרך כף רגל, כלומר אפילו דריסת הרגל איני מרשה לכם לעבור בארצם שלא ברשות. ומדרשי אגדה, עד שיבא יום דריסת כף רגל על הר הזיתים שנאמר (זכריה יד, ד) ועמדו רגליו וגו':</text>
      <text title="ירשה לעשו: ">מאברהם, עשרה עממים נתתי לו, שבעה לכם וקיני וקנזי וקדמוני הן עמון ומואב ושעיר, אחד מהם לעשו והשנים לבני לוט, בשכר שהלך אתו למצרים ושתק על מה שהיה אומר על אשתו, אחותי היא, עשאו כבנו:</text>
    </pasuk>
    <pasuk id="6">
      <text title="תכרו: ">לשון מקח. וכן (בראשית נ, ה) אשר כריתי לי, שכן בכרכי הים קורין למכירה כירה:</text>
    </pasuk>
    <pasuk id="7">
      <text title="כי ה' אלהיך ברכך: ">לפיכך לא תכפו את טובתו להראות כאלו אתם עניים, אלא הראו עצמכם עשירים:</text>
    </pasuk>
    <pasuk id="8">
      <text title="ונפן ונעבור: ">לצד צפון הפכנו פנים להלוך רוח מזרחית:</text>
    </pasuk>
    <pasuk id="9">
      <text title="ואל תתגר וגו': ">לא אסר להם על מואב אלא מלחמה, אבל מיראים היו אותם ונראים להם כשהם מזויינים, לפיכך כתיב (במדבר כב, ג) ויגר מואב מפני העם שהיו שוללים ובוזזים אותם. אבל בבני עמון נאמר (פסוק יט) ואל תתגר בם, שום גרוי, בשכר צניעות אמם שלא פרסמה על אביה כמו שעשתה הבכירה, שקראה שם בנה, מואב:</text>
      <text title="ער: ">שם המדינה:</text>
    </pasuk>
    <pasuk id="10">
      <text title="האמים לפנים וגו': ">אתה סבור שזו ארץ רפאים שנתתי לו לאברהם לפי שהאמים שהם רפאים ישבו בה לפנים, אבל לא זו היא כי אותם רפאים הורשתי מפני בני לוט והושבתים תחתם:</text>
    </pasuk>
    <pasuk id="11">
      <text title="רפאים יחשבו וגו': ">רפאים היו נחשבים אותם אמים כענקים הנקראים רפאים על שם שכל הרואה אותם ידיו מתרפות:</text>
      <text title="אמים: ">על שם שאימתם מוטלת על הבריות, וכן (פסוק יב) ובשעיר ישבו החורים ונתתים לבני עשו:</text>
    </pasuk>
    <pasuk id="12">
      <text title="יירשום: ">לשון הווה, כלומר נתתי בהם כח שהיו מורישים אותם והולכים:</text>
    </pasuk>
    <pasuk id="15">
      <text title="היתה בם: ">למהר ולהומם בתוך ארבעים שנה שלא יגרמו לבניהם עוד להתעכב במדבר:</text>
    </pasuk>
    <pasuk id="16">
      <title>ויהי כאשר תמו וגו'. : </title>
    </pasuk>
    <pasuk id="17">
      <text title="וידבר ה' אלי וגו': ">אבל משלוח המרגלים עד כאן לא נאמר בפרשה (זו), וידבר, אלא ויאמר, ללמדך, שכל ל"ח שנה שהיו ישראל נזופים לא נתייחד עמו הדבור בלשון חבה פנים אל פנים וישוב הדעת, ללמדך, שאין השכינה שורה על הנביאים אלא בשביל ישראל:</text>
      <text title="אנשי המלחמה: ">מבן עשרים שנה היוצאים בצבא:</text>
      <text title="אתה עובר היום את גבול מואב וגו' וקרבת מול בני עמון וגו': ">מכאן שארץ עמון לצד צפון:</text>
    </pasuk>
    <pasuk id="20">
      <text title="ארץ רפאים תחשב: ">ארץ רפאים נחשבת אף היא לפי שהרפאים ישבו בה לפנים, אבל לא זו היא שנתתי לאברהם:</text>
    </pasuk>
    <pasuk id="23">
      <text title="והעוים היושבים בחצרים וגו': ">עוים מפלשתים הם, שעמהם הם נחשבים בספר יהושע, שנאמר (יהושע יג, ג) חמשת סרני פלשתים העזתי והאשדודי האשקלוני הגתי והעקרוני והעוים. ומפני השבועה שנשבע אברהם לאבימלך לא יכלו ישראל להוציא ארצם מידם, והבאתי עליהם כפתורים והשמידום וישבו תחתם, ועכשיו אתם מותרים לקחתה מידם:</text>
    </pasuk>
    <pasuk id="25">
      <text title="תחת כל השמים: ">למד שעמדה חמה למשה ביום מלחמת עוג ונודע הדבר תחת כל השמים:</text>
    </pasuk>
    <pasuk id="26">
      <text title="ממדבר קדמות: ">אף על פי שלא צוני המקום לקרא לסיחון לשלום, למדתי ממדבר סיני מן התורה שקדמה לעולם. כשבא הקב"ה ליתנה לישראל חזר אותה על עשו וישמעאל, וגלוי לפניו שלא יקבלוה ואף על פי כן פתח להם בשלום, אף אני קדמתי את סיחון בדברי שלום. דבר אחר ממדבר קדמות, ממך למדתי שקדמת לעולם [בדברים]. יכול היית לשלוח ברק אחד ולשרוף את המצריים, אלא שלחתני מן המדבר אל פרעה לאמר (שמות ה א) שלח את עמי, במתון:</text>
    </pasuk>
    <pasuk id="29">
      <text title="כאשר עשו לי בני עשו: ">לא לענין לעבור את ארצם אלא לענין מכר אוכל ומים:</text>
      <text title="עד אשר אעבור את הירדן: ">מוסב על אעברה בארצך:</text>
    </pasuk>
    <pasuk id="31">
      <text title="החלותי תת לפניך: ">כפה שר של אמוריים של מעלה תחת רגליו של משה והדריכו על צוארו:</text>
    </pasuk>
    <pasuk id="32">
      <text title="ויצא סיחן: ">לא שלח בשביל עוג לעזור לו, ללמדך שלא היו צריכים זה לזה:</text>
    </pasuk>
    <pasuk id="33">
      <text title="ואת בניו: ">בנו כתיב, שהיה לו בן גבור כמותו:</text>
    </pasuk>
    <pasuk id="34">
      <text title="מתם: ">אנשים. בביזת סיחון נאמר בזזנו לנו לשון ביזה, שהיתה חביבה עליהם ובוזזים איש לו, וכשבאו לביזת עוג כבר היו שבעים ומלאים והיתה בזויה בעיניהם ומקרעין ומשליכין בהמה ובגדים ולא נטלו כי אם כסף וזהב. לכך נאמר (דברים ג, ז) בזונו לנו, לשון בזיון. כך נדרש בספרי בפרשת (במדבר כה, א) וישב ישראל בשטים:</text>
    </pasuk>
    <pasuk id="37">
      <text title="כל יד נחל יבק: ">כל אצל נחל יבוק:</text>
      <text title="וכל אשר צוה ה' אלהינו: ">שלא לכבוש, הנחנו:</text>
    </pasuk>
  </chapter>
  <chapter id="3">
    <pasuk id="1">
      <text title="ונפן ונעל: ">כל צד צפון הוא עלייה:</text>
    </pasuk>
    <pasuk id="2">
      <text title="אל תירא אתו: ">ובסיחון לא הוצרך לומר אל תירא אותו, אלא מתיירא היה משה שלא תעמוד לו זכות ששמש לאברהם שנאמר (בראשית יד, יג) ויבא הפליט, והוא עוג:</text>
    </pasuk>
    <pasuk id="4">
      <text title="חבל ארגב: ">מתרגמינן בית פלך טרכונא. וראיתי תרגום ירושלמי במגילת אסתר קורא פלטין טרכונין. למדתי חבל ארגוב הפרכיא, היכל מלך, כלומר שהמלכות נקראת על שמה. וכן את הארגוב דמלכים (מלכים ב' טו, כה) אצל היכל מלך, הרגו פקח בן רמליהו לפקחיה:</text>
    </pasuk>
    <pasuk id="5">
      <text title="מערי הפרזי: ">פרוזות ופתוחות בלא חומה, וכן (זכריה ב, ח) פרזות תשב ירושלים:</text>
    </pasuk>
    <pasuk id="6">
      <text title="החרם: ">לשון הוה [כמו] הלוך וכלות:</text>
    </pasuk>
    <pasuk id="8">
      <text title="מיד: ">מרשות:</text>
    </pasuk>
    <pasuk id="9">
      <text title="צידנים יקראו לחרמון וגו': ">ובמקום אחר הוא אומר (דברים ד, מח) ועד הר שיאון הוא חרמון, הרי לו ארבעה שמות למה הוצרכו ליכתב, להגיד שבח ארץ ישראל, שהיו ארבעה מלכיות מתפארות בכך, זו אומרת על שמי יקרא, וזו אומרת על שמי יקרא:</text>
      <text title="שניר: ">הוא שלג בלשון אשכנז [שנעע] ובלשון כנען:</text>
    </pasuk>
    <pasuk id="11">
      <text title="מיתר הרפאים: ">שהרגו אמרפל וחביריו בעשתרות קרנים והוא פלט מן המלחמה שנאמר (בראשית יד, יג) ויבא הפליט זהו עוג:</text>
      <text title="באמת איש: ">באמת עוג:</text>
    </pasuk>
    <pasuk id="12">
      <text title="ואת הארץ הזאת ירשנו בעת ההוא: ">האמורה למעלה, (פסוק ח) מנחל ארנון ועד הר חרמון:</text>
      <text title="מערער אשר על נחל ארנון: ">אינו מחובר לראשו של מקרא אלא לסופו, על נתתי לראובני ולגדי. אבל לענין ירושה עד הר חרמון היה:</text>
    </pasuk>
    <pasuk id="13">
      <text title="ההוא יקרא ארץ רפאים: ">היא אותה שנתתי לאברהם:</text>
    </pasuk>
    <pasuk id="16">
      <text title="תוך הנחל וגבול: ">כל הנחל ועוד מעבר לשפתו, כלומר עד ועד בכלל ויותר מכאן:</text>
    </pasuk>
    <pasuk id="17">
      <text title="מכנרת: ">מעבר הירדן המערבי הוא ונחלת בני גד מעבר הירדן המזרחי, ונפל בגורלם רוחב הירדן כנגדם ועוד מעבר שפתו עד כנרת וזהו שנאמר והירדן וגבול, הירדן ומעבר לו:</text>
    </pasuk>
    <pasuk id="18">
      <text title="ואצו אתכם: ">לבני ראובן ולבני וגד היה מדבר:</text>
      <text title="לפני אחיכם: ">הם היו הולכים לפני ישראל למלחמה, לפי שהיו גבורים ואויבים נופלים לפניהם, שנאמר (דברים לג, כ) וטרף זרוע אף קדקד:</text>
    </pasuk>
    <pasuk id="23">
      <text title="ואתחנן: ">אין חנון בכל מקום אלא לשון מתנת חנם. אף על פי שיש להם לצדיקים לתלות במעשיהם הטובים, אין מבקשים מאת המקום אלא מתנת חנם. לפי שאמר לו (שמות לג יט) וחנותי את אשר אחון, אמר לו בלשון ואתחנן. דבר אחר זה אחד מעשרה לשונות שנקראת תפלה, כדאיתא בספרי:</text>
      <text title="בעת ההיא: ">לאחר שכבשתי ארץ סיחון ועוג דמיתי שמא הותר הנדר:</text>
      <text title="לאמר: ">זה אחד משלש מקומות שאמר משה לפני המקום איני מניחך עד שתודיעני אם תעשה שאלתי אם לאו:</text>
    </pasuk>
    <pasuk id="24">
      <text title="ה' אלהים: ">רחום בדין:</text>
      <text title="אתה החלות להראות את עבדך: ">פתח להיות עומד ומתפלל, אף על פי שנגזרה גזירה. אמר לו ממך למדתי, שאמרת לי (שמות לב י) ועתה הניחה לי, וכי תופס הייתי בך, אלא לפתוח פתח, שבי תלוי להתפלל עליהם, כמו כן הייתי סבור לעשות עכשיו:</text>
      <text title="את גדלך: ">זו מדת טובך וכן הוא אומר (במדבר יד יז) ועתה יגדל נא כח ה':</text>
      <text title="ואת ידך: ">זו ימינך, שהיא פשוטה לכל באי עולם:</text>
      <text title="החזקה: ">שאתה כובש ברחמים את מדת הדין החזקה:</text>
      <text title="אשר מי אל וגו': ">אינך דומה למלך בשר ודם, שיש לו יועצין וסנקתדרין הממחין בידו כשרוצה לעשות חסד ולעבור על מדותיו, אתה אין מי ימחה בידך אם תמחול לי נתבטל גזירתך. ולפי פשוטו אתה החלות להראות את עבדך מלחמת סיחון ועוג, כדכתיב (דברים ב לא) ראה החלותי תת לפניך, הראני מלחמת שלושים ואחד מלכים:</text>
    </pasuk>
    <pasuk id="25">
      <text title="אעברה נא: ">אין נא אלא לשון בקשה:</text>
      <text title="ההר הטוב הזה: ">זו ירושלים:</text>
      <text title="והלבנון: ">זה בית המקדש:</text>
    </pasuk>
    <pasuk id="26">
      <text title="ויתעבר ה': ">נתמלא חמה:</text>
      <text title="למענכם: ">בשבילכם, אתם גרמתם לי. וכן הוא אומר (תהלים קו לב) ויקציפו על מי מריבה וירע למשה בעבורם:</text>
      <text title="רב לך: ">שלא יאמרו הרב כמה קשה והתלמיד כמה סרבן ומפציר. דבר אחר רב לך הרבה מזה שמור לך, רב טוב הצפון לך:</text>
    </pasuk>
    <pasuk id="27">
      <text title="וראה בעיניך: ">בקשת ממני (פסוק כה) ואראה את הארץ הטובה, אני מראה לך את כולה שנאמר (דברים לד, א) ויראהו ה' את כל הארץ:</text>
    </pasuk>
    <pasuk id="28">
      <text title="וצו את יהושע: ">על הטרחות ועל המשאות ועל הריבות:</text>
      <text title="וחזקהו ואמצהו: ">בדבריך, שלא ירך לבו לומר כשם שנענש רבי עליהם כך סופי ליענש עליהם, מבטיחו אני כי הוא יעבור והוא ינחיל:</text>
      <text title="כי הוא יעבור: ">אם יעבור לפניהם ינחלו, ואם לאו לא ינחלו. וכן אתה מוצא כששלח מן העם אל העי והוא ישב (יהושע ז ה) ויכו מהם אנשי העי וגו' (שם ז, י), וכיון שנפל על פניו אמר לו קום לך. קם לך כתיב, אתה הוא העומד במקומך ומשלח את בני למלחמה, למה זה אתה נופל על פניך, לא כך אמרתי למשה רבך אם הוא עובר עוברין, ואם לאו אין עוברין:</text>
    </pasuk>
    <pasuk id="29">
      <text title="ונשב בגיא וגו': ">ונצמדתם לעבודה זרה ואף על פי כן (דברים ד, א) ועתה ישראל שמע אל החקים והכל מחול לך ואני לא זכיתי לימחל לי:</text>
    </pasuk>
  </chapter>
  <chapter id="4">
    <pasuk id="2">
      <text title="לא תספו: ">כגון חמש פרשיות בתפילין חמשת מינין בלולב וחמש ציציות, וכן ולא תגרעו:</text>
    </pasuk>
    <pasuk id="6">
      <text title="ושמרתם: ">זו משנה:</text>
      <text title="ועשיתם: ">כמשמעו:</text>
      <text title="כי הוא חכמתכם ובינתכם וגו': ">בזאת תחשבו חכמים ונבונים לעיני העמים:</text>
    </pasuk>
    <pasuk id="8">
      <text title="חקים ומשפטים צדיקם: ">הגונים ומקובלים:</text>
    </pasuk>
    <pasuk id="9">
      <text title="רק השמר לך וגו' פן תשכח את הדברים: ">אז כשלא תשכחו אותם ותעשום על אמתתם תחשבו חכמים ונבונים ואם תעוותו אותם מתוך שכחה תחשבו שוטים:</text>
    </pasuk>
    <pasuk id="10">
      <text title="יום אשר עמדת: ">מוסב על מקרא שלמעלה ממנו אשר ראו עיניך, יום אשר עמדת בחורב אשר ראיתם את הקולות ואת הלפידים:</text>
      <text title="ילמדון: ">ילפון לעצמם:</text>
      <text title="ילמדון: ">יאלפון לאחרים:</text>
    </pasuk>
    <pasuk id="14">
      <text title="ואתי צוה ה' בעת ההוא ללמד אתכם: ">תורה שבעל פה:</text>
    </pasuk>
    <pasuk id="16">
      <text title="סמל: ">צורה:</text>
    </pasuk>
    <pasuk id="19">
      <text title="ופן תשא עיניך: ">להסתכל בדבר ולתת לב לשוב לטעות אחריהם:</text>
      <text title="אשר חלק וגו' לכל העמים: ">להאיר להם. דבר אחר לאלוהות. לא מנען מלטעות אחריהם, אלא החליקם בדברי הבליהם לטרדם מן העולם. וכן הוא אומר (תהלים לו ג) כי החליק אליו בעיניו למצוא עונו לשנוא:</text>
    </pasuk>
    <pasuk id="20">
      <text title="מכור: ">הוא כלי שמזקקים בו את הזהב:</text>
    </pasuk>
    <pasuk id="21">
      <text title="התאנף: ">נתמלא רוגז:</text>
      <text title="על דבריכם: ">על אודותיכם על עסקיכם:</text>
    </pasuk>
    <pasuk id="22">
      <text title="כי אנכי מת וגו' אינני עובר: ">מאחר שמת מהיכן יעבור, אלא אף עצמותי אינם עוברין:</text>
    </pasuk>
    <pasuk id="23">
      <text title="תמונת כל: ">תמונת כל דבר:</text>
      <text title="אשר צוך ה': ">אשר צוך עליו שלא לעשות:</text>
    </pasuk>
    <pasuk id="24">
      <text title="אל קנא: ">מקנא לנקום אנפרנמנ"ט בלע"ז [חמה] מתחרה על רוגזו להפרע מעובדי עבודה זרה:</text>
    </pasuk>
    <pasuk id="25">
      <text title="ונושנתם: ">רמז להם שיגלו ממנה לסוף שמונה מאות וחמשים ושתים שנה, כמנין ונושנתם. והוא הקדים והגלם לסוף שמונה מאות וחמשים והקדים שתי שנים לונושנתם, כדי שלא יתקיים בהם (פסוק כו) כי אבד תאבדון וזהו שנאמר (דניאל ט יד) וישקוד ה' על הרעה ויביאה עלינו כי צדיק ה' אלהינו, צדקה עשה עמנו שמהר להביאה שתי שנים לפני זמנה:</text>
    </pasuk>
    <pasuk id="26">
      <text title="העידותי בכם: ">הנני מזמינם להיות עדים שהתריתי בכם:</text>
    </pasuk>
    <pasuk id="28">
      <text title="ועבדתם שם אלהים: ">כתרגומו. משאתם עובדים לעובדיהם כאלו אתם עובדים להם:</text>
    </pasuk>
    <pasuk id="31">
      <text title="לא ירפך: ">מלהחזיק בך בידיו. ולשון לא ירפך לשון לא יפעיל הוא, לא יתן לך רפיון, לא יפריש אותך מאצלו. וכן אחזתיו ולא ארפנו (שה"ש ג ד), שלא ננקד ארפנו. כל לשון רפיון מוסב על לשון מפעיל ומתפעל, כמו (מלכים ב' ד כז) הרפה לה, תן לה רפיון (דברים ט, יד) הרף ממני, התרפה ממני:</text>
    </pasuk>
    <pasuk id="32">
      <text title="לימים ראשונים: ">על ימים ראשונים:</text>
      <text title="ולמקצה השמים: ">וגם שאל לכל הברואים אשר מקצה אל קצה זהו פשוטו. ומדרשו מלמד על קומתו של אדם שהיתה מן הארץ עד השמים והוא השיעור עצמו אשר מקצה אל קצה:</text>
      <text title="הנהיה כדבר הגדול הזה: ">ומהו הדבר הגדול, השמע עם וגו':</text>
    </pasuk>
    <pasuk id="34">
      <text title="הנסה אלהים: ">הכי עשה נסים שום אלוה:</text>
      <text title="לבא לקחת לו גוי וגו': ">כל ההי"ן הללו תמיהות הן לכך נקודות הן בחט"ף פת"ח הנהיה, הנשמע, הנסה, השמע:</text>
      <text title="במסות: ">על ידי נסיונות הודיעם גבורותיו, כגון (שמות ח, ה) התפאר עלי, אם אוכל לעשות כן, הרי זה נסיון:</text>
      <text title="באותות: ">בסימנין להאמין שהוא שלוחו של מקום, כגון (שמות ד ב) מה זה בידך:</text>
      <text title="ובמופתים: ">הם נפלאות שהביא עליהם מכות מופלאות:</text>
      <text title="ובמלחמה: ">בים, שנאמר (שם יד כה) כי ה' נלחם להם:</text>
    </pasuk>
    <pasuk id="35">
      <text title="הראת: ">כתרגומו אתחזיתא. כשנתן הקב"ה את התורה פתח להם שבעה רקיעים. וכשם שקרע את העליונים כך קרע את התחתונים. וראו שהוא יחידי, לכך נאמר אתה הראת לדעת:</text>
    </pasuk>
    <pasuk id="37">
      <text title="ותחת כי אהב: ">וכל זה תחת אשר אהב:</text>
      <text title="ויוצאך בפניו: ">כאדם המנהיג בנו לפניו שנאמר (שמות יד יט) ויסע מלאך האלהים ההולך וגו' וילך מאחריהם. דבר אחר ויוציאך בפניו בפני אבותיו, כמו שנאמר (תהלים עח יב) נגד אבותם עשה פלא. ואל תתמה על שהזכירם בלשון יחיד, שהרי כתבם בלשון יחיד ויבחר בזרעו אחריו:</text>
    </pasuk>
    <pasuk id="38">
      <text title="ממך מפניך: ">סרסהו ודרשהו להוריש מפניך גוים גדולים ועצומים ממך:</text>
      <text title="כיום הזה: ">כאשר אתה רואה היום:</text>
    </pasuk>
    <pasuk id="41">
      <text title="אז יבדיל: ">נתן לב להיות חרד לדבר שיבדילם. ואף על פי שאינן קולטות עד שיבדלו אותן שבארץ כנען, אמר משה מצוה שאפשר לקיימה אקיימנה:</text>
      <text title="בעבר הירדן מזרחה שמש: ">באותו עבר שבמזרחו של ירדן:</text>
      <text title="מזרחה שמש: ">לפי שהוא דבוק נקודה רי"ש בחטף, מזרח של שמש, מקום זריחת השמש:</text>
    </pasuk>
    <pasuk id="44">
      <text title="וזאת התורה: ">זו שהוא עתיד לסדר אחר פרשה זו:</text>
    </pasuk>
    <pasuk id="45">
      <text title="אלה העדות וגו' אשר דבר: ">הם הם אשר דבר בצאתם ממצרים חזר ושנאה להם בערבות מואב:</text>
    </pasuk>
    <pasuk id="47">
      <text title="אשר בעבר הירדן: ">שהוא במזרח שהעבר השני היה במערב:</text>
    </pasuk>
  </chapter>
  <chapter id="5">
    <pasuk id="3">
      <text title="לא את אבתינו: ">בלבד כרת ה' וגו' כי אתנו:</text>
    </pasuk>
    <pasuk id="4">
      <text title="פנים בפנים: ">אמר ר' ברכיה כך אמר משה אל תאמרו אני מטעה אתכם על לא דבר, כדרך שהסרסור עושה בין המוכר ללוקח, הרי המוכר עצמו מדבר עמכם:</text>
    </pasuk>
    <pasuk id="5">
      <text title="לאמר: ">מוסב על (פסוק ד) דבר ה' עמכם בהר מתוך האש לאמר אנכי ה' וגו' ואנכי עומד בין ה' וביניכם:</text>
    </pasuk>
    <pasuk id="7">
      <text title="על פני: ">בכל מקום אשר אני שם וזהו כל העולם. דבר אחר כל זמן שאני קיים. עשרת הדברות כבר פירשתים:</text>
    </pasuk>
    <pasuk id="12">
      <text title="שמור: ">ובראשונות הוא אומר (שמות כ, ז) זכור שניהם בדבור אחד ובתיבה אחת נאמרו ובשמיעה אחת נשמעו:</text>
      <text title="כאשר צוך: ">קודם מתן תורה במרה:</text>
    </pasuk>
    <pasuk id="15">
      <text title="וזכרת כי עבד היית וגו': ">על מנת כן פדאך שתהיה לו עבד ותשמור מצותיו:</text>
    </pasuk>
    <pasuk id="16">
      <text title="כאשר צוך: ">אף על כבוד אב ואם נצטוו במרה שנאמר (שמות טו כה) שם שם לו חוק ומשפט:</text>
    </pasuk>
    <pasuk id="17">
      <text title="ולא תנאף: ">אין לשון ניאוף אלא באשת איש:</text>
    </pasuk>
    <pasuk id="18">
      <text title="ולא תתאוה: "> לא תירוג אף הוא לשון חמדה, כמו (בראשית ב, ט) נחמד למראה, דמתרגמינן דמרגג למחזי:</text>
    </pasuk>
    <pasuk id="19">
      <text title="ולא יסף: ">מתרגמינן ולא פסק כי קולו חזק וקיים לעולם. דבר אחר ולא יסף לא הוסיף להראות באותו פומבי:</text>
    </pasuk>
    <pasuk id="24">
      <text title="ואת תדבר אלינו: ">התשתם את כחי כנקבה שנצטערתי עליכם ורפיתם את ידי כי ראיתי שאינכם חרדים להתקרב אליו מאהבה. וכי לא היה יפה לכם ללמוד מפי הגבורה ולא ללמוד ממני:</text>
    </pasuk>
  </chapter>
  <chapter id="6">
    <pasuk id="4">
      <text title="ה' אלהינו ה' אחד: ">ה' שהוא אלהינו עתה ולא אלהי האומות, הוא עתיד להיות ה' אחד, שנאמר (צפניה ג, ט) כי אז אהפוך אל עמים שפה ברורה לקרוא כולם בשם ה' ונאמר (זכריה יד, ט) ביום ההוא יהיה ה' אחד ושמו אחד:</text>
    </pasuk>
    <pasuk id="5">
      <text title="ואהבת: ">עשה דבריו מאהבה אינו דומה עושה מאהבה לעושה מיראה. העושה אצל רבו מיראה כשהוא מטריח עליו מניחו והולך לו:</text>
      <text title="בכל לבבך: ">בשני יצריך. דבר אחר בכל לבבך, שלא יהיה לבך חלוק על המקום:</text>
      <text title="ובכל נפשך: ">אפילו הוא נוטל את נפשך:</text>
      <text title="ובכל מאדך: ">בכל ממונך יש לך אדם שממונו חביב עליו מגופו לכך נאמר ובכל מאדך. דבר אחר ובכל מאדך בכל מדה ומדה שמודד לך בין במדה טובה בין במדת פורענות וכן דוד הוא אומר (תהלים קטז, יג) כוס ישועות אשא וגו' (שם קטז, יג) צרה ויגון אמצא וגו':</text>
    </pasuk>
    <pasuk id="6">
      <text title="והיו הדברים האלה: ">ומהו האהבה והיו הדברים האלה, שמתוך כך אתה מכיר בהקב"ה ומדבק בדרכיו:</text>
      <text title="אשר אנכי מצוך היום: ">לא יהיו בעיניך כדיוטגמא ישנה שאין אדם סופנה, אלא כחדשה שהכל רצין לקראתה. דיוטגמא מצות המלך הבאה במכתב:</text>
    </pasuk>
    <pasuk id="7">
      <text title="ושננתם: ">לשון חדוד הוא, שיהיו מחודדים בפיך, שאם ישאלך אדם דבר לא תהא צריך לגמגם בו, אלא אמור לו מיד:</text>
      <text title="לבניך: ">אלו התלמידים. מצינו בכל מקום שהתלמידים קרוים בנים, שנאמר (דברים יד, א) בנים אתם לה' אלהיכם, ואומר (מלכים ב' ב, ג) בני הנביאים אשר בבית אל, וכן בחזקיהו שלמד תורה לכל ישראל וקראם בנים שנאמר (ד"ה ב' כט, יא) בני עתה אל תשלו. וכשם שהתלמידים קרוים בנים, שנאמר בנים אתם לה' אלהיכם, כך הרב קרוי אב, שנאמר (מלכים ב' ב) אבי אבי רכב ישראל וגו':</text>
      <text title="ודברת בם: ">שלא יהא עיקר דבורך אלא בם. עשם עיקר ואל תעשם טפל:</text>
      <text title="ובשכבך: ">יכול אפילו שכב בחצי היום תלמוד לומר ובקומך. יכול אפילו עמד בחצי הלילה, תלמוד לומר בשבתך בביתך ובלכתך בדרך. דרך ארץ דברה תורה, זמן שכיבה וזמן קימה:</text>
    </pasuk>
    <pasuk id="8">
      <text title="וקשרתם לאות על ידך: ">אלו תפילין שבזרוע:</text>
      <text title="והיו לטטפת בין עיניך: ">אלו תפילין שבראש ועל שם מנין פרשיותיהם נקראו טטפת. טט בכתפי שתים, פת באפריקי שתים:</text>
    </pasuk>
    <pasuk id="9">
      <text title="מזזות ביתך: ">מזזות כתיב, שאין צריך אלא אחת:</text>
      <text title="ובשעריך: ">לרבות שערי חצרות ושערי מדינות ושערי עיירות:</text>
    </pasuk>
    <pasuk id="11">
      <text title="חצובים: ">לפי שהיו מקום טרשין וסלעים נופל בו לשון חציבה:</text>
    </pasuk>
    <pasuk id="12">
      <text title="מבית עבדים: ">כתרגומו מבית עבדותא, ממקום שהייתם שם עבדים:</text>
    </pasuk>
    <pasuk id="13">
      <text title="ובשמו תשבע: ">אם יש בך כל המדות הללו, שאתה ירא את שמו ועובד אותו, אז בשמו תשבע, שמתוך שאתה ירא את שמו תהא זהיר בשבועתך, ואם לאו לא תשבע:</text>
    </pasuk>
    <pasuk id="14">
      <text title="מאלהי העמים אשר סביבותיכם: ">הוא הדין לרחוקים אלא לפי שאתה רואה את סביבותיך תועים אחריהם הוצרך להזהיר עליהם ביותר:</text>
    </pasuk>
    <pasuk id="16">
      <text title="במסה: ">כשיצאו ממצרים שנסוהו במים, שנאמר (שמות יז, ז) היש ה' בקרבנו:</text>
    </pasuk>
    <pasuk id="18">
      <text title="הישר והטוב: ">זו פשרה, לפנים משורת הדין:</text>
    </pasuk>
    <pasuk id="19">
      <text title="כאשר דבר: ">והיכן דבר (שמות כג כז) והמותי את כל העם וגו':</text>
    </pasuk>
    <pasuk id="20">
      <text title="כי ישאלך בנך מחר: ">יש מחר שהוא אחר זמן:</text>
    </pasuk>
  </chapter>
  <chapter id="7">
    <pasuk id="1">
      <text title="ונשל: ">לשון השלכה והתזה, וכן (דברים יט, ה) ונשל הברזל:</text>
    </pasuk>
    <pasuk id="2">
      <text title="לא תחנם: ">לא תתן להם חן. אסור לו לאדם לומר כמה נאה גוי זה. דבר אחר אל תתן להם חנייה בארץ:</text>
    </pasuk>
    <pasuk id="4">
      <text title="כי יסיר את בנך מאחרי: ">בנו של גוי כשישא את בתך יסיר את בנך אשר תלד לו בתך מאחרי. למדנו שבן בתך הבא מן הגוי קרוי בנך, אבל בן בנך הבא מן הגויה אינו קרוי בנך אלא בנה, שהרי לא נאמר על בתו לא תקח כי תסיר את בנך מאחרי, אלא כי יסיר את בנך וגו':</text>
    </pasuk>
    <pasuk id="5">
      <text title="מזבחתיהם: ">של בנין:</text>
      <text title="מצבותם: ">אבן אחת:</text>
      <text title="ואשירהם: ">אילנות שעובדין אותן:</text>
    </pasuk>
    <pasuk id="7">
      <text title="לא מרבכם: ">כפשוטו. ומדרשו לפי שאין אתם מגדילים עצמכם כשאני משפיע לכם טובה לפיכך חשקתי בכם:</text>
      <text title="כי אתם המעט: ">הממעטין עצמכם, כגון אברהם, שאמר (בראשית יח, כז) ואנכי עפר ואפר, וכגון משה ואהרן שאמרו (שמות טז, ח) ונחנו מה, לא כנבוכדנצר שאמר (ישעיה יד, יד) אדמה לעליון, וסנחריב שאמר (שם לו, כ) מי בכל אלהי הארצות, וחירם שאמר (יחזקאל כח, ב) אל אני מושב אלהים ישבתי:</text>
      <text title="כי אתם המעט: ">הרי כי משמש בלשון דהא:</text>
    </pasuk>
    <pasuk id="8">
      <text title="כי מאהבת ה': ">הרי כי משמש בלשון אלא. לא מרובכם חשק ה' בכם, אלא מאהבת ה' אתכם:</text>
      <text title="ומשמרו את השבועה: ">מחמת שמרו את השבועה:</text>
    </pasuk>
    <pasuk id="9">
      <text title="לאלף דור: ">ולהלן הוא אומר (דברים ה, ט) לאלפים, כאן שהוא סמוך אצל לשומרי מצותיו, העושין מיראה, הוא אומר לאלף, ולהלן שהוא סמוך אצל לאוהביו, העושין מאהבה, ששכרם יותר גדול, הוא אומר לאלפים:</text>
      <text title="לאוהביו: ">אלו העושין מאהבה:</text>
      <text title="ולשומרי מצותיו: ">אלו העושין מיראה:</text>
    </pasuk>
    <pasuk id="10">
      <text title="ומשלם לשנאיו אל פניו: ">בחייו משלם לו גמולו הטוב כדי להאבידו מן העולם הבא:</text>
    </pasuk>
    <pasuk id="11">
      <text title="היום לעשותם: ">ולמחר לעולם הבא ליטול שכרם:</text>
    </pasuk>
    <pasuk id="12">
      <text title="והיה עקב תשמעון: ">אם המצות הקלות שאדם דש בעקביו תשמעון (תנחומא א(:</text>
      <text title="ושמר ה' אלוהיך לך את הברית וגו': ">ישמור לך הבטחתו:</text>
    </pasuk>
    <pasuk id="13">
      <text title="שגר אלפיך: ">ולדי בקרך, שהנקבה משגרת ממעיה:</text>
      <text title="ועשתרות צאנך: ">מנחם פירש אבירי בשן (תהלים כב, יג), מבחר הצאן. כמו עשתרות קרנים (בראשית יד, ה), לשון חוזק. ואונקלוס תרגם ועדרי ענך. ורבותינו אמרו למה נקרא שמם עשתרות שמעשרות את בעליהן (חולין פד):</text>
    </pasuk>
    <pasuk id="14">
      <text title="עקר: ">שאינו מוליד:</text>
    </pasuk>
    <pasuk id="17">
      <text title="כי תאמר בלבבך: ">על כרחך לשון דלמא הוא, שמא תאמר בלבבך מפני שהם רבים לא אוכל להורישם, אל תאמר כן, לא תירא מהם. ולא יתכן לפרשו באחת משאר לשונות של כי (גיטין ל) שיפול עליו שוב לא תירא מהם:</text>
    </pasuk>
    <pasuk id="19">
      <text title="המסות: ">נסיונות:</text>
      <text title="והאותות: "> כגון ויהי לנחש (שמות ד:ג), והיו לדם ביבשת (שמות ד:ט) :</text>
      <text title="והמופתים: ">המכות המופלאות:</text>
      <text title="והיד החזקה: "> זה הדבר:</text>
      <text title="והזרוע הנטויה: ">זה החרב של מכת בכורות:</text>
    </pasuk>
    <pasuk id="20">
      <text title="הצרעה: ">מין שרץ העוף, שהיתה זורקת בהם מרה ומסרסתן ומסמאה את עיניהם בכל מקום שהיו נסתרים שם:</text>
    </pasuk>
    <pasuk id="22">
      <text title="פן תרבה עליך חית השדה: ">והלא אם עושין רצונו של מקום אין מתיראין מן החיה, שנאמר (איוב ה, כג) וחית השדה השלמה לך, אלא גלוי היה לפניו שעתידין לחטוא:</text>
    </pasuk>
    <pasuk id="23">
      <text title="והמם: ">נקוד קמ"ץ כולו, לפי שאין מ"ם אחרונה מן היסוד, והרי הוא כמו והם אותם. אבל (ישעי' כח, כח) והמם גלגל עגלתו, כולו יסוד. לפיכך חציו קמ"ץ וחציו פת"ח, כשאר פעל של שלש אותיות:</text>
    </pasuk>
  </chapter>
  <chapter id="8">
    <pasuk id="1">
      <text title="כל המצוה: ">כפשוטו. ומדרש אגדה אם התחלת במצוה גמור אותה, שאינה נקראת המצוה אלא על שם הגומרה, שנאמר (יהושע כד, לב) ואת עצמות יוסף אשר העלו בני ישראל ממצרים קברו בשכם, והלא משה לבדו נתעסק בהם להעלותם, אלא לפי שלא הספיק לגומרה וגמרוה ישראל, נקראת על שמם:</text>
    </pasuk>
    <pasuk id="2">
      <text title="התשמור מצותיו: ">שלא תנסהו ולא תהרהר אחריו:</text>
    </pasuk>
    <pasuk id="4">
      <text title="שמלתך לא בלתה: ">ענני כבוד היו שפין בכסותם ומגהצים אותם כמין כלים מגוהצים, ואף קטניהם כמו שהיו גדלים היה גדל לבושן עמהם, כלבוש הזה של חומט שגדל עמו:</text>
      <text title="לא בצקה: ">לא נפחה כבצק, כדרך הולכי יחף שרגליהם נפוחות:</text>
    </pasuk>
    <pasuk id="8">
      <text title="זית שמן: ">זיתים העושים שמן:</text>
    </pasuk>
  </chapter>
  <chapter id="9">
    <pasuk id="1">
      <text title="גדולים ועצומים ממך: ">אתה עצום, והם עצומים ממך:</text>
    </pasuk>
    <pasuk id="4">
      <text title="אל תאמר בלבבך: ">צדקתי ורשעת הגוים גרמו:</text>
    </pasuk>
    <pasuk id="5">
      <text title="לא בצדקתך וגו' אתה בא לרשת וגו' כי ברשעת הגוים: ">הרי כי משמש בלשון אלא:</text>
    </pasuk>
    <pasuk id="9">
      <text title="ואשב בהר: ">אין ישיבה אלא לשון עכבה:</text>
    </pasuk>
    <pasuk id="10">
      <text title="לוחת: ">לוחת כתיב, ששתיהם שוות:</text>
    </pasuk>
    <pasuk id="18">
      <text title="ואתנפל לפני ה' כראשונה ארבעים יום: ">שנאמר (שמות לב, ל) ועתה אעלה אל ה' אולי אכפרה. באותה עלייה נתעכבתי ארבעים יום. נמצאו כלים בכ"ט באב. שהוא עלה בשמונה עשר בתמוז, בו ביום נתרצה הקדוש ברוך הוא לישראל ואמר לו למשה (דברים י, א) פסל לך שני לוחות, עשה עוד ארבעים יום, נמצאו כלים ביום הכפורים. בו ביום נתרצה הקב"ה לישראל בשמחה ואמר לו למשה (במדבר יד, כ) סלחתי כדברך. לכך הוקבע למחילה ולסליחה. ומנין שנתרצה ברצון שלם, שנאמר בארבעים של לוחות אחרונות (דברים י, י) ואנכי עמדתי בהר כימים הראשונים, מה הראשונים ברצון אף אחרונים ברצון, אמור מעתה אמצעיים היו בכעס:</text>
    </pasuk>
    <pasuk id="20">
      <text title="ובאהרן התאנף ה': ">לפי ששמע לכם:</text>
      <text title="להשמידו: ">זה כלוי בנים. וכן הוא אומר (עמוס ב, ט) ואשמיד פריו ממעל:</text>
      <text title="ואתפלל גם בעד אהרן: ">והועילה תפלתי לכפר מחצה, ומתו שנים ונשארו השנים:</text>
    </pasuk>
    <pasuk id="21">
      <text title="טחון: ">לשון הווה כמו (בראשית כו, יג) הלוך וגדל מולאנ"ט בלע"ז [בטחנו]:</text>
    </pasuk>
    <pasuk id="25">
      <text title="ואתנפל וגו': ">אלו הן עצמם האמורים למעלה (פסוק יח) וכפלן כאן, לפי שכתוב כאן סדר תפלתו, שנאמר (פסוק כו) ה' אלהים אל תשחת עמך וגו':</text>
    </pasuk>
  </chapter>
  <chapter id="10">
    <pasuk id="1">
      <text title="בעת ההוא: ">לסוף ארבעים יום נתרצה לי ואמר לי פסל לך, ואחר כך ועשית ארון, ואני עשיתי ארון תחלה, שכשאבוא והלוחות בידי היכן אתנם. ולא זה הוא הארון שעשה בצלאל, שהרי משכן לא נתעסקו בו עד לאחר יום הכפורים, כי ברדתו מן ההר צוה להם על מלאכת המשכן, ובצלאל עשה משכן תחלה ואחר כך ארון וכלים, נמצא זה ארון אחר היה. וזהו שהיה יוצא עמהם למלחמה. ואותו שעשה בצלאל לא יצא למלחמה אלא בימי עלי, ונענשו עליו ונשבה:</text>
    </pasuk>
    <pasuk id="6">
      <text title="ובני ישראל נסעו מבארות בני יעקן מוסרה: ">מה ענין זה לכאן. ועוד, וכי מבארות בני יעקן נסעו למוסרה, והלא ממוסרות באו לבני יעקן, שנאמר (במדבר לג, לא) ויסעו ממוסרות וגו'. ועוד, שם מת אהרן, והלא בהר ההר מת, צא וחשוב ותמצא שמונה מסעות ממוסרות להר ההר, אלא אף זו מן התוכחה, ועוד עשיתם זאת, כשמת אהרן בהר ההר לסוף ארבעים שנה ונסתלקו ענני כבוד, יראתם לכם ממלחמת מלך ערד, ונתתם ראש לחזור למצרים, וחזרתם לאחוריכם שמונה מסעות עד בני יעקן ומשם למוסרה, שם נלחמו בכם בני לוי והרגו מכם ואתם מהם, עד שהחזירו אתכם בדרך חזרתכם, ומשם חזרתם הגדגדה הוא חור הגדגד:</text>
    </pasuk>
    <pasuk id="7">
      <text title="ומן הגדגדה וגו': ">ובמוסרה עשיתם אבל כבד על מיתתו של אהרן שגרמה לכם זאת, ונדמה [וגרמה] לכם כאלו מת שם. וסמך משה תוכחה זו לשבירת הלוחות, לומר שקשה מיתתן של צדיקים לפני הקב"ה, כיום שנשתברו בו הלוחות. ולהודיעך שהוקשה לו מה שאמרו (במדבר יד, ד) נתנה ראש לפרוש ממנו, כיום שעשו בו את העגל:</text>
    </pasuk>
    <pasuk id="8">
      <text title="בעת ההוא הבדיל ה' וגו': ">מוסב לענין הראשון:</text>
      <text title="בעת ההוא: ">בשנה הראשונה לצאתכם ממצרים וטעיתם בעגל ובני לוי לא טעו, הבדילם המקום מכם. וסמך מקרא זה לחזרת בני יעקן לומר שאף בזה לא טעו בה בני לוי, אלא עמדו באמונתם:</text>
      <text title="לשאת את ארון: ">הלוים:</text>
      <text title="לעמוד לפני ה' לשרתו ולברך בשמו: ">הכהנים, והוא נשיאת כפים:</text>
    </pasuk>
    <pasuk id="9">
      <text title="על כן לא היה ללוי חלק: ">לפי שהובדלו לעבודת מזבח ואינן פנויין לחרוש ולזרוע:</text>
      <text title="ה' הוא נחלתו: ">נוטל פרס מזומן מבית המלך:</text>
    </pasuk>
    <pasuk id="10">
      <text title="ואנכי עמדתי בהר: ">לקבל הלוחות האחרונות. ולפי שלא פירש למעלה כמה עמד בהר בעליה אחרונה זו, חזר והתחיל בה:</text>
      <text title="כימים הראשונים: ">של לוחות הראשונות, מה הם ברצון אף אלו ברצון. אבל האמצעיים שעמדתי שם להתפלל עליכם היו בכעס:</text>
    </pasuk>
    <pasuk id="11">
      <text title="ויאמר ה' אלי וגו': ">אף על פי שסרתם מאחריו וטעיתם בעגל, אמר לי (שמות לב, וגו'(שמות לב, לד) לך נחה את העם :</text>
    </pasuk>
    <pasuk id="12">
      <text title="ועתה ישראל: ">אף על פי שעשיתם כל זאת, עודנו רחמיו וחבתו עליכם, ומכל מה שחטאתם לפניו אינו שואל מכם כי אם ליראה וגו':</text>
      <text title="כי אם ליראה וגו': ">רבותינו דרשו מכאן הכל בידי שמים חוץ מיראת שמים:</text>
    </pasuk>
    <pasuk id="13">
      <text title="לשמור את מצות ה': ">ואף היא לא לחנם, אלא לטוב לך, שתקבלו שכר:</text>
    </pasuk>
    <pasuk id="14">
      <text title="הן לה' אלהיך: ">הכל ואף על פי כן רק באבותיך חשק ה' מן הכל:</text>
    </pasuk>
    <pasuk id="15">
      <text title="בכם: ">כמו שאתם (רואים אתכם) חשוקים מכל העמים היום הזה:</text>
    </pasuk>
    <pasuk id="16">
      <text title="ערלת לבבכם: ">אוטם לבבכם וכיסויו:</text>
    </pasuk>
    <pasuk id="17">
      <text title="ואדני האדנים: ">לא יוכל שום אדון להציל אתכם מידו:</text>
      <text title="לא ישא פנים: ">אם תפרקו עולו:</text>
      <text title="ולא יקח שחד: ">לפייסו בממון:</text>
    </pasuk>
    <pasuk id="18">
      <text title="עשה משפט יתום ואלמנה: ">הרי גבורה, ואצל גבורתו אתה מוצא ענותנותו:</text>
      <text title="ואהב גר לתת לו לחם ושמלה: ">ודבר חשוב הוא זה, שכל עצמו של יעקב אבינו על זה התפלל, (בראשית כח, כ) ונתן לי לחם לאכול ובגד ללבוש:</text>
    </pasuk>
    <pasuk id="19">
      <text title="כי גרים הייתם: ">מום שבך אל תאמר לחברך:</text>
    </pasuk>
    <pasuk id="20">
      <text title="את ה' אלהיך תירא: ">ותעבוד לו ותדבק בו ולאחר שיהיו בך כל המדות הללו אז בשמו תשבע:</text>
    </pasuk>
  </chapter>
  <chapter id="11">
    <pasuk id="2">
      <text title="וידעתם היום: ">תנו לב לדעת ולהבין ולקבל תוכחתי:</text>
      <text title="כי לא את בניכם: ">אני מדבר עכשיו שיוכלו לומר אנו לא ידענו ולא ראינו בכל זה:</text>
    </pasuk>
    <pasuk id="6">
      <text title="בקרב כל ישראל: ">כל מקום שהיה אחד מהם בורח, הארץ נבקעת מתחתיו ובולעתו, אלו דברי רבי יהודה. אמר לו רבי נחמיה, והלא כבר נאמר (במדבר טז לב) ותפתח הארץ את פיה, ולא פיותיה. אמר לו, ומה אני מקיים בקרב כל ישראל. אמר לו שנעשית הארץ מדרון כמשפך, וכל מקום שהיה אחד מהם [בורח] היה מתגלגל ובא עד מקום הבקיעה:</text>
      <text title="ואת כל היקום אשר ברגליהם: ">זה ממונו של אדם שמעמידו על רגליו:</text>
    </pasuk>
    <pasuk id="7">
      <text title="כי עיניכם הרואות: ">מוסב המקרא על האמור למעלה, (פסוק ב) כי לא את בניכם אשר לא ידעו וגו' כי אם עמכם אשר עיניכם הרואות וגו':</text>
    </pasuk>
    <pasuk id="10">
      <text title="לא כארץ מצרים הוא: ">אלא טובה הימנה. ונאמרה הבטחה זו לישראל ביציאתם ממצרים, שהיו אומרים שמא לא נבוא אל ארץ טובה ויפה כזו. יכול בגנותה הכתוב מדבר, וכך אמר להם, לא כארץ מצרים היא, אלא רעה הימנה, תלמוד לומר (במדבר יג, כב) וחברון שבע שנים נבנתה וגו', אדם אחד בנאן, וחם בנה צוען למצרים בנו, וחברון לכנען. דרך ארץ אדם בונה את הנאה ואחר כך בונה את הכעור שפסולתו של ראשון, הוא נותן בשני. ובכל מקום, החביב קודם. הא למדת שחברון יפה מצוען, ומצרים משובחת מכל הארצות, שנאמר (בראשית יג, י) כגן ה' כארץ מצרים, וצוען שבח מצרים היא, שהיתה מקום מלכות, שכן הוא אומר (ישעיה ל, ד) כי היו בצוען שריו. וחברון פסולתה של ארץ ישראל, לכך הקצוה לקבורת מתים, ואף על פי כן היא יפה מצוען. ובמסכת כתובות (קיב א) דרשו בענין אחר, אפשר אדם בונה בית לבנו הקטן ואחר כך לבנו הגדול, אלא שמבונה על אחד משבעה בצוען:</text>
      <text title="אשר יצאתם משם: ">אפילו ארץ רעמסס [וארץ גושן] אשר ישבתם בה והיא במיטב ארץ מצרים שנאמר (בראשית מז, יא) במיטב הארץ וגו', אף היא אינה כארץ ישראל:</text>
      <text title="והשקית ברגלך: ">ארץ מצרים היתה צריכה להביא מים מנילוס ברגלך ולהשקותה וצריך אתה לנדד משנתך ולעמול, והנמוך שותה ולא הגבוה, ואתה מעלה המים מן הנמוך לגבוה. אבל זו (פסוק יא) למטר השמים תשתה מים אתה ישן על מטתך, והקב"ה משקה נמוך וגבוה, גלוי ושאינו גלוי, כאחת:</text>
      <text title="כגן הירק: ">שאין די לו בגשמים ומשקין אותו ברגל ובכתף:</text>
    </pasuk>
    <pasuk id="11">
      <text title="ארץ הרים ובקעות: ">משובח ההר מן המישור, שהמישור, בבית כור אתה זורע כור, אבל ההר בבית כור ממנו חמשת כורין, ארבע מארבע שפועיו, ואחד בראשו:</text>
      <text title="ובקעות: ">הן מישור:</text>
    </pasuk>
    <pasuk id="12">
      <text title="אשר ה' אלהיך דורש אותה: ">והלא אף כל הארצות הוא דורש, שנאמר (איוב לח, כו) להמטיר על ארץ לא איש, אלא כביכול אינו דורש אלא אותה, ועל ידי אותה דרישה שדורשה דורש את כל הארצות עמה:</text>
      <text title="תמיד עיני ה' אלהיך בה: ">לראות מה היא צריכה ולחדש בה גזרות, עתים לטובה עתים לרעה וכו', כדאיתא בראש השנה (יז ב):</text>
      <text title="מרשית השנה: ">מראש השנה נידון מה יהא בסופה:</text>
    </pasuk>
    <pasuk id="13">
      <text title="והיה אם שמוע: ">והיה, מוסב על האמור למעלה, (פסוק יא) למטר השמים תשתה מים:</text>
      <text title="והיה אם שמוע תשמעו: ">אם תשמע בישן תשמע בחדש. וכן (דברים ח, יט) והיה אם שכוח תשכח, אם התחלת לשכוח סופך שתשכח כולה, שכן כתיב במגלה אם תעזבני יום יומים אעזבך:</text>
      <text title="מצוה אתכם היום: ">שיהיו עליכם חדשים, כאלו שמעתם בו ביום:</text>
      <text title="לאהבה את ה': ">שלא תאמר הרי אני לומד בשביל שאהיה עשיר, בשביל שאקרא רב, בשביל שאקבל שכר. אלא כל מה שתעשו עשו מאהבה וסוף הכבוד לבא:</text>
      <text title="ולעבדו בכל לבבכם: ">עבודה שהיא בלב. וזו היא תפלה, שהתפלה קרויה עבודה, שנאמר (דניאל ו, יז) אלהך די אנת פלח ליה בתדירא, וכי יש פולחן בבבל, אלא על שהיה מתפלל, שנאמר (שם ו, יא) וכוין פתיחן ליה וגו'. וכן בדוד הוא אומר (תהלים קמא, ב) תכון תפלתי קטרת לפניך:</text>
      <text title="בכל לבבכם ובכל נפשכם: ">והלא כבר הזהיר על כך (דברים ו, ה) בכל לבבך ובכל נפשך, אלא, אזהרה ליחיד אזהרה לצבור:</text>
    </pasuk>
    <pasuk id="14">
      <text title="ונתתי מטר ארצכם: ">עשיתם מה שעליכם, אף אני אעשה מה שעלי:</text>
      <text title="בעתו: ">בלילות שלא יטריחו אתכם. דבר אחר בעתו, בלילי שבתות שהכל מצויין בבתיהם:</text>
      <text title="יורה: ">היא רביעה הנופלת לאחר הזריעה שמרוה את הארץ ואת הזרעים:</text>
      <text title="ומלקוש: ">רביעה היורדת סמוך לקציר למלאות התבואה בקשיה. ולשון מלקוש, דבר המאוחר. כדמתרגמינן (בראשית ל מב) והיה העטופים ללבן, לקשיא. דבר אחר לכך נקראת מלקוש שיורדת על המלילות ועל הקשין:</text>
      <text title="ואספת דגנך: ">אתה תאספנו אל הבית ולא אויביך. כענין שנאמר (ישעי' סב, ח - ט) אם אתן את דגנך וגו' כי מאספיו יאכלוהו, ולא כענין שנאמר (שופטים ו ג) והיה אם זרע ישראל וגו':</text>
    </pasuk>
    <pasuk id="15">
      <text title="ונתתי עשב בשדך: ">שלא תצטרך להוליכם למדבריות. דבר אחר שתהיה גוזז תבואתך כל ימות הגשמים ומשליך לפני בהמתך ואתה מונע ידך ממנה שלשים יום קודם לקציר ואינה פוחתת מדגנה:</text>
      <text title="ואכלת ושבעת: "> ,הרי זו ברכה אחרת, שתהא ברכה מצויה בפת בתוך המעים ואכלת ושבעת:</text>
    </pasuk>
    <pasuk id="16">
      <text title="השמרו לכם: ">כיון שתהיו אוכלים ושבעים, השמרו לכם שלא תבעטו, שאין אדם מורד בהקב"ה אלא מתוך שביעה, שנאמר (דברים ח, יב - יד) פן תאכל ושבעת ובקרך וצאנך ירביון, מה הוא אומר אחריו, ורם לבבך ושכחת:</text>
      <text title="וסרתם: ">לפרוש מן התורה ומתוך כך ועבדתם אלהים אחרים. שכיון שאדם פורש מן התורה הולך ומדבק בעבודה זרה. וכן דוד אמר (שמואל א' כו, יט) כי גרשוני היום מהסתפח בנחלת ה' לאמר לך עבוד וגו', ומי אמר לו כן, אלא כיון שאני מגורש מלעסוק בתורה, הריני קרוב לעבוד אלהים אחרים:</text>
      <text title="אלהים אחרים: ">שהם אחרים לעובדיהם, צועק אליו ואינו עונהו, נמצא עשוי לו כנכרי:</text>
    </pasuk>
    <pasuk id="17">
      <text title="את יבולה: ">אף מה שאתה מוביל לה, כענין שנאמר (חגי א, ו) זרעתם הרבה והבא מעט:</text>
      <text title="ואבדתם מהרה: ">על כל שאר היסורין אגלה אתכם מן האדמה, שגרמה לכם לחטוא. משל למלך ששלח בנו לבית המשתה והיה יושב ומפקידו אל תאכל יותר מצרכך שתבא נקי לביתך, ולא השגיח הבן ההוא. אכל ושתה יותר מצרכו והקיא וטנף את כל בני המסיבה. נטלוהו בידיו וברגליו וזרקוהו אחורי פלטרין:</text>
      <text title="מהרה: ">איני נותן לכם ארכא. ואם תאמרו והלא נתנה ארכא לדור המבול, שנאמר (בראשית ו, ג) והיו ימיו מאה ועשרים שנה, דור המבול לא היה להם ממי ללמוד ואתם יש לכם ממי ללמוד:</text>
    </pasuk>
    <pasuk id="18">
      <text title="ושמתם את דברי: ">אף לאחר שתגלו היו מצויינים במצות, הניחו תפילין, עשו מזוזות כדי שלא יהיו לכם חדשים כשתחזרו. וכן הוא אומר (ירמיה לא, כ) הציבי לך ציונים:</text>
    </pasuk>
    <pasuk id="19">
      <text title="לדבר בם: ">משעה שהבן יודע לדבר, למדהו תורה צוה לנו משה (דב' לג ד), שיהא זה למוד דבורו. מכאן אמרו, כשהתינוק מתחיל לדבר אביו מסיח עמו בלשון הקדש ומלמדו תורה, ואם לא עשה כן הרי הוא כאלו קוברו, שנאמר ולמדתם אותם את בניכם לדבר בם וגו':</text>
    </pasuk>
    <pasuk id="21">
      <text title="למען ירבו ימיכם וימי בניכם: ">אם עשיתם כן ירבו, ואם לאו לא ירבו, שדברי תורה נדרשין מכלל לאו הן, ומכלל הן לאו:</text>
      <text title="לתת להם: ">לתת לכם אין כתיב כאן, אלא לתת להם, מכאן נמצינו למדים תחיית המתים מן התורה:</text>
    </pasuk>
    <pasuk id="22">
      <text title="שמור תשמרון: ">אזהרת שמירות הרבה להזהר בתלמודו שלא ישתכח:</text>
      <text title="ללכת בכל דרכיו: ">הוא רחום ואתה תהא רחום, הוא גומל חסדים ואתה גומל חסדים:</text>
      <text title="ולדבקה בו: ">אפשר לומר כן, והלא אש אוכלה הוא, אלא הדבק בתלמידים ובחכמים ומעלה אני עליך כאלו נדבקת בו:</text>
    </pasuk>
    <pasuk id="23">
      <text title="והוריש ה': ">עשיתם מה שעליכם אף אני אעשה מה שעלי:</text>
      <text title="ועצמים מכם: ">אתם גבורים, והם גבורים מכם, שאם לא שישראל גבורים, מה השבח שמשבח את האמוריים לומר ועצומים מכם, אלא אתם גבורים משאר אומות והם גבורים מכם:</text>
    </pasuk>
    <pasuk id="25">
      <text title="לא יתיצב איש וגו': ">אין לי אלא איש, אומה ומשפחה ואשה בכשפיה מנין, תלמוד לומר לא יתיצב מכל מקום. אם כן מה תלמוד לומר איש, אפילו כעוג מלך הבשן:</text>
      <text title="פחדכם ומוראכם: ">והלא פחד הוא מורא, אלא פחדכם על הקרובים ומוראכם על הרחוקים. פחד לשון בעיתת פתאום. מורא לשון דאגה מימים רבים:</text>
      <text title="כאשר דבר לכם: ">והיכן דבר (שמות כג, כז) את אימתי אשלח לפניך וגו':</text>
    </pasuk>
    <pasuk id="26">
      <text title="ראה אנכי נותן לפניכם היום ברכה וקללה: ">האמורות בהר גריזים ובהר עיבל:</text>
    </pasuk>
    <pasuk id="27">
      <text title="את הברכה: ">על מנת אשר תשמעו:</text>
    </pasuk>
    <pasuk id="28">
      <text title="מן הדרך אשר אנכי מצוה אתכם היום ללכת וגו': ">הא למדת שכל העובד עבודה זרה הרי הוא סר מכל הדרך שנצטוו ישראל. מכאן אמרו כל המודה בעבודה זרה ככופר בכל התורה כולה:</text>
    </pasuk>
    <pasuk id="29">
      <text title="ונתתה את הברכה: ">כתרגומו ית מברכיא, את המברכים:</text>
      <text title="על הר גרזים: ">כלפי הר גרזים הופכין פניהם ופתחו בברכה, ברוך האיש אשר לא יעשה פסל ומסכה וגו'. כל הארורים שבפרשה אמרו תחלה בלשון ברוך ואחר כך הפכו פניהם כלפי הר עיבל ופתחו בקללה:</text>
    </pasuk>
    <pasuk id="30">
      <text title="הלא המה: ">נתן בהם סימן:</text>
      <text title="אחרי: ">אחר העברת הירדן הרבה והלאה למרחוק. וזהו לשון אחרי. כל מקום שנאמר אחרי, מופלג הוא:</text>
      <text title="דרך מבוא השמש: ">להלן מן הירדן לצד מערב. וטעם המקרא מוכיח שהם שני דברים, שננקדו בשני טעמים, אחרי נקוד בפשטא, ודרך נקוד במשפל והוא דגוש, ואם היה אחרי דרך דבור אחד, היה נקוד אחרי במשרת בשופר הפוך, ודרך בפשטא ורפה:</text>
      <text title="מול הגלגל: ">רחוק מן הגלגל:</text>
      <text title="אלוני מורה: ">שכם הוא, שנאמר (בראשית יב, ו) עד מקום שכם עד אלון מורה:</text>
    </pasuk>
    <pasuk id="31">
      <text title="כי אתם עוברים את הירדן וגו': ">נסים של ירדן יהיו סימן בידכם שתבואו ותירשו את הארץ:</text>
    </pasuk>
  </chapter>
  <chapter id="12">
    <pasuk id="2">
      <text title="אבד תאבדון: ">אבד ואחר כך תאבדון מכאן לעוקר עבודה זרה שצריך לשרש אחריה:</text>
      <text title="את כל המקומות אשר עבדו שם וגו': ">ומה תאבדון מהם, את אלהיהם אשר על ההרים:</text>
    </pasuk>
    <pasuk id="3">
      <text title="מזבח: ">של אבנים הרבה:</text>
      <text title="מצבה: ">של אבן אחת, והוא בימוס ששנינו במשנה (ע"ז מז ב) אבן שחצבה מתחלתה לבימוס:</text>
      <text title="אשרה: ">אילן הנעבד:</text>
      <text title="ואבדתם את שמם: ">לכנות להם שם לגנאי, בית גליא קורין לה בית כריא, עין כל עין קוץ:</text>
    </pasuk>
    <pasuk id="4">
      <text title="לא תעשון כן: ">להקטיר לשמים בכל מקום (פסוק ה), כי אם במקום אשר יבחר. דבר אחר ונתצתם את מזבחותם ואבדתם את שמם לא תעשון כן, אזהרה למוחק את השם ולנותץ אבן מן המזבח או מן העזרה. אמר רבי ישמעאל וכי תעלה על דעתך שישראל נותצין את המזבחות, אלא שלא תעשו כמעשיהם, ויגרמו עונותיכם למקדש אבותיכם שיחרב:</text>
    </pasuk>
    <pasuk id="5">
      <text title="לשכנו תדרשו: ">זה משכן שילה:</text>
    </pasuk>
    <pasuk id="6">
      <text title="וזבחיכם: ">שלמים של חובה:</text>
      <text title="מעשרתיכם: ">מעשר בהמה ומעשר שני לאכול לפנים מן החומה:</text>
      <text title="תרומת ידכם: ">אלו הבכורים, שנאמר בהם (דברים כו, ד) ולקח הכהן הטנא מידך:</text>
      <text title="ובכורות בקרכם: ">לתתם לכהן ויקריבם שם:</text>
    </pasuk>
    <pasuk id="7">
      <text title="אשר ברכך ה': ">לפי הברכה הבא:</text>
    </pasuk>
    <pasuk id="8">
      <text title="לא תעשון ככל אשר אנחנו עשים וגו': ">מוסב למעלה (דברים יא, לא) על כי אתם עוברים את הירדן וגו' כשתעברו את הירדן מיד מותרים אתם להקריב בבמה, כל ארבע עשרה שנה של כבוש וחלוק, ובבמה לא תקריבו כל מה שאתם מקריבים פה היום במשכן, שהוא עמכם ונמשח והוא כשר להקריב בו חטאות ואשמות נדרים ונדבות, אבל בבמה אין קרב אלא הנידר והנידב. וזהו איש כל הישר בעיניו, נדרים ונדבות שאתם מתנדבים על ידי שישר בעיניכם להביאם ולא על ידי חובה, אותם תקריבו בבמה:</text>
    </pasuk>
    <pasuk id="9">
      <text title="כי לא באתם: ">כל אותן ארבע עשרה שנה:</text>
      <text title="עד עתה: ">כמו עדיין:</text>
      <text title="אל המנוחה: ">זו שילה:</text>
      <text title="הנחלה: ">זו ירושלים:</text>
    </pasuk>
    <pasuk id="10">
      <text title="ועברתם את הירדן וישבתם בארץ: ">שתחלקוה ויהא כל אחד מכיר את חלקו ואת שבטו:</text>
      <text title="והניח לכם: ">לאחר כבוש וחלוק ומנוחה (שופטים ג, א) מן הכנענים אשר הניח ה' לנסות בם את ישראל. ואין זאת אלא בימי דוד, אז:</text>
    </pasuk>
    <pasuk id="11">
      <text title="והיה המקום וגו': ">בנו לכם בית הבחירה בירושלים. וכן הוא אומר בדוד (שמואל ב' ז, א - ב) ויהי כי ישב המלך בביתו, וה' הניח לו מכל אויביו מסביב. ויאמר המלך אל נתן הנביא ראה נא אנכי יושב בבית ארזים, וארון האלהים יושב בתוך היריעה:</text>
      <text title="שמה תביאו וגו': ">למעלה אמרו (פסוק ו) לענין שילה וכאן אמור לענין ירושלים, ולכך חלקם הכתוב, ליתן היתר בין זו לזו, משחרבה שילה ובאו לנוב, וחרבה נוב ובאו לגבעון, היו הבמות מותרות עד שבאו לירושלים:</text>
      <text title="מבחר נדריכם: ">מלמד שיביאו מן המובחר:</text>
    </pasuk>
    <pasuk id="13">
      <text title="השמר לך: ">ליתן לא תעשה על הדבר. </text>
      <text title="בכל מקום אשר תראה: ">
- אשר יעלה בלבך, אבל אתה מקריב על פי נביא, כגון אליהו בהר הכרמל:</text>
    </pasuk>
    <pasuk id="14">
      <text title="באחד שבטיך: ">בחלקו של בנימין. ולמעלה הוא אומר (פסוק ה) מכל שבטיכם. הא כיצד, כשקנה דוד את הגורן מארונה היבוסי גבה הזהב מכל השבטים, ומכל מקום הגורן בחלקו של בנימין היה:</text>
    </pasuk>
    <pasuk id="15">
      <text title="רק בכל אות נפשך: ">במה הכתוב מדבר, אם בבשר תאוה להתירה להם בלא הקרבת אימורים, הרי הוא אומר במקום אחר (פסוק כ) כי ירחיב ה' אלהיך את גבולך וגו' ואמרת אוכלה בשר וגו', במה זה מדבר, בקדשים שנפל בהם מום, שיפדו ויאכלו בכל מקום. יכול יפדו על מום עובר, תלמוד לומר רק:</text>
      <text title="תזבח ואכלת: ">אין לך בהם היתר גיזה וחלב, אלא אכילה על ידי זביחה:</text>
      <text title="הטמא והטהור: ">לפי שבאו מכח קדשים, שנאמר בהם (ויקרא ז, יט) והבשר אשר יגע בכל טמא לא יאכל, הוצרך להתיר בו, שטמא וטהור אוכלין בקערה אחת:</text>
      <text title="כצבי וכאיל: ">שאין קרבן בא מהם:</text>
      <text title="כצבי וכאיל: ">לפוטרן מן הזרוע והלחיים והקיבה:</text>
    </pasuk>
    <pasuk id="16">
      <text title="רק הדם לא תאכלו: ">אף על פי שאמרתי שאין לך בו זריקת דם במזבח לא תאכלנו:</text>
      <text title="תשפכנו כמים: ">לומר לך שאין צריך כסוי. דבר אחר הרי הוא כמים להכשיר את הזרעים:</text>
    </pasuk>
    <pasuk id="17">
      <text title="לא תוכל: ">בא הכתוב ליתן לא תעשה על הדבר. רבי יהושע בן קרחה אומר יכול אתה, אבל אינך רשאי, כיוצא בו (יהושע טו, סג) ואת היבוסי יושבי ירושלים לא יכלו בני יהודה להורישם, יכולים היו, אלא שאינן רשאין, לפי שכרת להם אברהם ברית כשלקח מהם מערת המכפלה. ולא יבוסים היו אלא חתיים היו, אלא על שם העיר ששמה יבוס [נקראים יבוסים]. כך מפורש בפרקי דרבי אליעזר. והוא שנאמר (שמואל ב' ה, ו) כי אם הסירך העורים והפסחים, צורות שכתבו עליהם את השבועה:</text>
      <text title="ובכורות בקרך: ">אזהרה לכהנים:</text>
      <text title="ותרומת ידך: ">אלו הבכורים:</text>
    </pasuk>
    <pasuk id="18">
      <text title="לפני ה': ">לפנים מן החומה:</text>
      <text title="והלוי אשר בשעריך: ">אם אין לך לתת לו מחלקו, כגון מעשר ראשון, תן לו מעשר עני. אין לך מעשר עני, הזמינהו על שלמיך:</text>
    </pasuk>
    <pasuk id="19">
      <text title="השמר לך: ">ליתן לא תעשה על הדבר:</text>
      <text title="על אדמתך: ">אבל בגולה אינך מוזהר עליו יותר מעניי ישראל:</text>
    </pasuk>
    <pasuk id="20">
      <text title="כי ירחיב וגו': ">למדה תורה דרך ארץ, שלא יתאוה אדם לאכול בשר, אלא מתוך רחבת ידים ועושר:</text>
      <text title="בכל אות נפשך וגו': ">אבל במדבר נאסר להם בשר חולין, אלא אם כן מקדישה ומקריבה שלמים:</text>
    </pasuk>
    <pasuk id="21">
      <text title="כי ירחק ממך המקום: ">ולא תוכל לבוא ולעשות שלמים בכל יום כמו עכשיו שהמשכן הולך עמכם:</text>
      <text title="וזבחת וגו' כאשר צויתך: ">למדנו שיש צווי בזביחה היאך ישחוט, והן הלכות שחיטה שנאמרו למשה בסיני:</text>
    </pasuk>
    <pasuk id="22">
      <text title="אך כאשר יאכל את הצבי וגו': ">אינך מוזהר לאכלן בטהרה. אי מה צבי ואיל חלבן מותר, אף חולין חלבן מותר, תלמוד לומר אך:</text>
    </pasuk>
    <pasuk id="23">
      <text title="רק חזק לבלתי אכל הדם: ">ממה שנאמר חזק אתה למד שהיו שטופים בדם לאכלו, לפיכך הוצרך לומר חזק, דברי רבי יהודה. רבי שמעון בן עזאי אומר, לא בא הכתוב אלא להזהירך וללמדך עד כמה אתה צריך להתחזק במצות, אם הדם, שהוא קל להשמר ממנו, שאין אדם מתאוה לו, הוצרך לחזקך באזהרתו, קל וחומר לשאר מצות:</text>
      <text title="ולא תאכל הנפש עם הבשר: ">אזהרה לאבר מן החי:</text>
    </pasuk>
    <pasuk id="24">
      <text title="לא תאכלנו: ">אזהרה לדם התמצית:</text>
    </pasuk>
    <pasuk id="25">
      <text title="לא תאכלנו: ">אזהרה לדם האיברים:</text>
      <text title="למען ייטב לך וגו': ">צא ולמד מתן שכרן של מצות, אם הדם שנפשו של אדם קצה ממנו, הפורש ממנו זוכה לו ולבניו אחריו, קל וחומר לגזל ועריות שנפשו של אדם מתאוה להם:</text>
    </pasuk>
    <pasuk id="26">
      <text title="רק קדשיך: ">אף על פי שאתה מותר לשחוט חולין, לא התרתי לך לשחוט את הקדשים ולאכלן בשעריך בלא הקרבה, אלא להביאם לבית הבחירה:</text>
    </pasuk>
    <pasuk id="27">
      <text title="ועשית עלתיך: ">אם עולות הם תן הבשר והדם על גבי המזבח, ואם זבחי שלמים הם, דם זבחיך ישפך על המזבח תחלה ואחר כך והבשר תאכל. ועוד דרשו רבותינו (פסוק כו), רק קדשיך בא ללמד על הקדשים שבחוצה לארץ וללמד על התמורות ועל ולדות קדשים שיקריבו:</text>
    </pasuk>
    <pasuk id="28">
      <text title="שמור: ">זו משנה שאתה צריך לשמרה בבטנך שלא תשכח. כענין שנאמר (משלי כב, יח) כי נעים כי תשמרם בבטנך, ואם שנית אפשר שתשמע ותקיים, הא כל שאינו בכלל משנה אינו בכלל מעשה:</text>
      <text title="את כל הדברים: ">שתהא חביבה עליך מצוה קלה כמצוה חמורה:</text>
      <text title="הטוב: ">בעיני השמים:</text>
      <text title="והישר: ">בעיני אדם:</text>
    </pasuk>
    <pasuk id="30">
      <text title="פן תנקש: ">אונקלוס תרגם לשון מוקש. ואני אומר שלא חש לדקדק בלשון, שלא מצינו נו"ן בלשון יוקש ואפילו ליסוד הנופל ממנו, אבל בלשון טירוף וקשקוש מצינו נו"ן (דניאל ה, ו) וארכובתיה דא לדא נקשן. ואף זה אני אומר, פן תנקש אחריהם פן תטרף אחריהם להיות כרוך אחר מעשיהם, וכן (תהלים קט, יא) ינקש נושה לכל אשר לו, מקלל את הרשע להיות עליו נושים רבים ויהיו מחזירין ומתנקשין אחר ממונו:</text>
      <text title="אחרי השמדם מפניך: ">אחר שתראה שאשמידם מפניך, יש לך לתת לב מפני מה נשמדו אלו, מפני מעשים מקולקלים שבידיהם, אף אתה לא תעשה כך שלא יבואו אחרים וישמידוך:</text>
      <text title="איכה יעבדו: ">לפי שלא ענש על עבודת כוכבים ומזלות אלא על זבוח וקטור ונסוך והשתחואה, כמו שכתוב (שמות כב, יט) בלתי לה' לבדו, דברים הנעשים לגבוה בא ולמדך כאן, שאם דרכה של עבודה זרה לעבדה בדבר אחר, כגון פוער לפעור, וזורק אבן למרקוליס, זו היא עבודתו וחייב. אבל זבוח וקטור ונסוך והשתחואה, אפילו שלא כדרכה חייב:</text>
    </pasuk>
    <pasuk id="31">
      <text title="כי גם את בניהם: ">גם, לרבות את אבותיהם ואמותיהם. אמר ר' עקיבא אני ראיתי נכרי שכפתו לאביו לפני כלבו ואכלו:</text>
    </pasuk>
  </chapter>
  <chapter id="13">
    <pasuk id="1">
      <text title="את כל הדבר: ">קלה כחמורה:</text>
      <text title="תשמרו לעשות: ">ליתן לא תעשה על עשה האמורים בפרשה. שכל השמר לשון לא תעשה הוא, אלא שאין לוקין על השמר של עשה:</text>
      <text title="לא תסף עליו: ">חמשה טוטפות בתפילין, חמשה מינין בלולב, ארבע ברכות בברכת כהנים:</text>
    </pasuk>
    <pasuk id="2">
      <text title="ונתן אליך אות: ">בשמים, כענין שנאמר בגדעון (שופטים ו, יז) ועשית לי אות, ואומר (שם ו, לט) יהי נא חורב אל הגזה וגו':</text>
      <text title="או מופת: ">בארץ. (ס"א:</text>
      <text title="ונתן אליך אות: ">בשמים דכתיב והיו לאותות ולמועדים: </text>
      <text title="או מופת: "> בארץ דכתיב אם טל יהיה על הגזה לבדה ועל כל הארץ חורב) אעפ"כ לא תשמע לו וא"ת מפני מה נותן לו הקב"ה ממשלה לעשות אות כי מנסה ה' אלהיכם אתכם: </text>
    </pasuk>
    <pasuk id="5">
      <text title="ואת מצותיו תשמרו: ">תורת משה:</text>
      <text title="ובקולו תשמעו: ">בקול הנביאים:</text>
      <text title="ואתו תעבודו: ">במקדשו:</text>
      <text title="ובו תדבקון: ">הדבק בדרכיו. גמול חסדים, קבור מתים, בקר חולים, כמו שעשה הקב"ה:</text>
    </pasuk>
    <pasuk id="6">
      <text title="סרה: ">דבר המוסר מן העולם שלא היה ולא נברא ולא צויתיו לדבר כן, דישטולוד"א בלע"ז [הסרה]:</text>
      <text title="והפדך מבית עבדים: ">אפילו אין לו עליך אלא שפדאך, דיו:</text>
    </pasuk>
    <pasuk id="7">
      <text title="כי יסיתך: ">אין הסתה אלא גרוי, שנאמר (שמואל א' כו יט) אם ה' הסיתך בי, אמיטר"א בלע"ז [יסית], שמשיאו לעשות כן:</text>
      <text title="אחיך: ">מאב:</text>
      <text title="בן אמך: ">מאם:</text>
      <text title="חיקך: ">השוכבת בחיקך ומחוקה בך אפיקייד"א בלע"ז [דבוקה], וכן (יחזקאל מג, יד) ומחיק הארץ, מיסוד התקוע בארץ:</text>
      <text title="אשר כנפשך: ">זה אביך. פירש לך הכתוב את החביבין לך, קל וחומר לאחרים:</text>
      <text title="בסתר: ">דבר הכתוב בהווה, שאין דברי מסית אלא בסתר. וכן שלמה הוא אומר (משלי ז, ט) בנשף בערב יום באישון לילה ואפלה:</text>
      <text title="אשר לא ידעת אתה ואבותיך: ">דבר זה גנאי גדול הוא לך שאף האומות אין מניחין מה שמסרו להם אבותיהם, וזהו אומר לך עזוב מה שמסרו לך אבותיך:</text>
    </pasuk>
    <pasuk id="8">
      <text title="הקרובים אליך או הרחוקים: ">למה פרט קרובים ורחוקים, אלא כך אמר הכתוב, מטיבן של קרובים אתה למד טיבן של רחוקים, כשם שאין ממש בקרובים כך אין ממש ברחוקים:</text>
      <text title="מקצה הארץ: ">זו חמה ולבנה וצבא השמים שהן מהלכין מסוף העולם ועד סופו:</text>
    </pasuk>
    <pasuk id="9">
      <text title="לא תאבה לו: ">לא תהא תאב לו. לא תאהבנו. לפי שנאמר (ויקרא יט, יח) ואהבת לרעך כמוך, את זה לא תאהב:</text>
      <text title="ולא תשמע אליו: ">בהתחננו על נפשו למחול לו, לפי שנאמר (שמות כג, ה) עזוב תעזוב עמו, לזה לא תעזוב:</text>
      <text title="ולא תחוס עינך עליו: ">לפי שנאמר (ויקרא יט, טז) לא תעמוד על דם רעך, על זה לא תחוס:</text>
      <text title="ולא תחמול: ">לא תהפוך בזכותו:</text>
      <text title="ולא תכסה עליו: ">אם אתה יודע לו חובה אינך רשאי לשתוק:</text>
    </pasuk>
    <pasuk id="10">
      <text title="כי הרג תהרגנו: ">[אם יצא מבית דין זכאי, החזירהו לחובה] יצא מבית דין חייב, אל תחזירהו לזכות:</text>
      <text title="ידך תהיה בו בראשונה: ">מצוה ביד הניסת להמיתו. לא מת בידו, ימות ביד אחרים, שנאמר ויד כל העם וגו':</text>
    </pasuk>
    <pasuk id="13">
      <text title="לשבת שם: ">פרט לירושלים שלא ניתנה לדירה:</text>
      <text title="כי תשמע וגו' לאמר: ">אומרים כן, יצאו וגו':</text>
    </pasuk>
    <pasuk id="14">
      <text title="בני בליעל: ">בלי עול. שפרקו עולו של מקום:</text>
      <text title="אנשים: ">ולא נשים:</text>
      <text title="ישבי עירם: ">ולא יושבי עיר אחרת. מכאן אמרו אין נעשית עיר הנדחת עד שידיחוה אנשים, ועד שיהיו מדיחיה מתוכה:</text>
    </pasuk>
    <pasuk id="15">
      <text title="ודרשת וחקרת ושאלת היטב: ">מכאן למדו שבע חקירות מרבוי המקרא. כאן יש שלש דרישה וחקירה והיטב. ושאלת, אינו מן המנין, וממנו למדו בדיקות. ובמקום אחר הוא אומר (דברים יט, יח) ודרשו השופטים היטב. ועוד במקום אחר הוא אומר (שם יז, ד) ודרשת היטב. ולמדו היטב היטב לגזירה שוה, ליתן האמור של זה בזה:</text>
    </pasuk>
    <pasuk id="16">
      <text title="הכה תכה: ">אם אינך יכול להמיתם במיתה הכתובה בהם, המיתם באחרת:</text>
    </pasuk>
    <pasuk id="17">
      <text title="לה' אלהיך: ">לשמו ובשבילו:</text>
    </pasuk>
    <pasuk id="18">
      <text title="למען ישוב ה' מחרון אפו: ">שכל זמן שעבודה זרה בעולם, חרון אף בעולם:</text>
    </pasuk>
  </chapter>
  <chapter id="14">
    <pasuk id="1">
      <text title="לא תתגודדו: ">לא תתנו גדידה ושרט בבשרכם על מת כדרך שהאמוריים עושין, לפי שאתם בניו של מקום ואתם ראוין להיות נאים ולא גדודים ומקורחים:</text>
      <text title="בין עיניכם: ">אצל הפדחת. ובמקום אחר הוא אומר (ויקרא כא, ה) לא יקרחו קרחה בראשם, לעשות כל הראש כבין העינים:</text>
    </pasuk>
    <pasuk id="2">
      <text title="כי עם קדוש אתה: ">קדושת עצמך מאבותיך. ועוד, ובך בחר ה':</text>
    </pasuk>
    <pasuk id="3">
      <text title="כל תועבה: ">כל שתעבתי לך, שאם צרם אוזן בכור כדי לשוחטו במדינה, הרי דבר שתעבתי לך כל מום לא יהיה בו, ובא ולמד כאן שלא ישחט ויאכל על אותו המום. בשל בשר בחלב הרי דבר שתעבתי לך, והזהיר כאן על אכילתו:</text>
    </pasuk>
    <pasuk id="5">
      <text title="זאת הבהמה וגו', איל וצבי ויחמור : "> למדנו שהחיה בכלל בהמה ולמדנו שבהמה וחיה טמאה, מרובה מן הטהורה, שבכל מקום פורט את המועט:</text>
      <text title="ואקו: ">מתורגם יעלא (איוב לט, א) יעלי סלע הוא אשטנבו"ק [יעל סלע]:</text>
      <text title="ותאו: ">תורבלא, שור היער. באלא יער, בלשון ארמי:</text>
    </pasuk>
    <pasuk id="6">
      <text title="מפרסת: ">סדוקה כתרגומו:</text>
      <text title="פרסה: ">פלנט"א [כף רגל]:</text>
      <text title="ושסעת: ">חלוקה בשתי צפרנים שיש סדוקה ואינה חלוקה בצפרנים והיא טמאה:</text>
      <text title="בבהמה: ">משמע מה שנמצא בבהמה אכול, מכאן אמרו שהשליל ניתר בשחיטת אמו:</text>
    </pasuk>
    <pasuk id="7">
      <text title="השסועה: ">בריה היא שיש לה שני גבין ושתי שדראות. אמרו רבותינו למה נשנו, בבהמות מפני השסועה, ובעופות מפני הראה, שלא נאמרו בתורת כהנים:</text>
    </pasuk>
    <pasuk id="8">
      <text title="ובנבלתם לא תגעו: ">רבותינו פירשו, ברגל. שאדם חייב לטהר את עצמו ברגל. יכול יהיו מוזהרים בכל השנה, תלמוד לומר (ויקרא כא, א) אמור אל הכהנים וגו' ומה טומאת המת חמורה, כהנים מוזהרים ואין ישראל מוזהרים, טומאת נבלה קלה לא כל שכן:</text>
    </pasuk>
    <pasuk id="11">
      <text title="כל צפור טהורה תאכלו: ">להתיר משולחת שבמצורע:</text>
    </pasuk>
    <pasuk id="12">
      <text title="וזה אשר לא תאכלו מהם: ">לאסור את השחוטה:</text>
    </pasuk>
    <pasuk id="13">
      <text title="והראה ואת האיה וגו': ">היא ראה היא איה היא דיה. ולמה נקרא שמה ראה, שרואה ביותר. ולמה הזהיר בכל שמותיה, שלא ליתן פתחון פה לבעל דין לחלוק, שלא יהא האוסרה קורא אותה ראה והבא להתיר אומר, זו דיה שמה או איה שמה, וזו לא אסר הכתוב. ובעופות פרט לך הטמאים, ללמד שהעופות הטהורים מרובים על הטמאים, לפיכך פרט את המועט:</text>
    </pasuk>
    <pasuk id="16">
      <text title="והתנשמת: ">קלב"א שורי"ץ [עטלף]:</text>
    </pasuk>
    <pasuk id="17">
      <text title="שלך: ">השולה דגים מן הים:</text>
    </pasuk>
    <pasuk id="18">
      <text title="דוכיפת: ">הוא תרנגול הבר ובלע"ז הרופ"א [דוכיפת] וכרבלתו כפולה:</text>
    </pasuk>
    <pasuk id="19">
      <text title="שרץ העוף: ">הם הנמוכים הרוחשים על הארץ, כגון זבובין וצרעים וחגבים טמאים, הם קרויים שרץ:</text>
    </pasuk>
    <pasuk id="20">
      <text title="כל עוף טהור תאכלו: ">ולא את הטמא. בא ליתן עשה על לא תעשה. וכן בבהמה, אותה תאכלו ולא בהמה טמאה, לאו הבא מכלל עשה עשה, לעבור עליהם בעשה ולא תעשה:</text>
    </pasuk>
    <pasuk id="21">
      <text title="לגר אשר בשעריך: ">גר תושב שקבל עליו שלא לעבוד עבודה זרה ואוכל נבלות:</text>
      <text title="כי עם קדוש אתה לה': ">קדש את עצמך במותר לך. דברים המותרים ואחרים נוהגים בהם איסור, אל תתירם בפניהם:</text>
      <text title="ולא תבשל גדי: ">שלש פעמים. פרט לחיה ולעופות ולבהמה טמאה:לא תבשל גדי וגו':</text>
    </pasuk>
    <pasuk id="22">
      <text title="עשר תעשר: ">מה ענין זה אצל זה, אמר להם הקב"ה לישראל, לא תגרמו לי לבשל גדיים של תבואה עד שהן במעי אמותיהן, שאם אין אתם מעשרים מעשרות כראוי, כשהוא סמוך להתבשל אני מוציא רוח קדים והיא משדפתן. שנאמר (מלכים ב' יט, כא) ושדפה לפני קמה, וכן לענין בכורים:</text>
      <text title="שנה שנה: ">מכאן שאין מעשרין מן החדש על הישן:</text>
    </pasuk>
    <pasuk id="23">
      <text title="ואכלת וגו': ">זה מעשר שני. שכבר למדנו ליתן מעשר ראשון ללוים, שנאמר (במדבר יח, כו) כי תקחו מאת בני ישראל וגו', ונתן להם רשות לאכלו בכל מקום, שנאמר (שם יח, לא) ואכלתם אותו בכל מקום, על כרחך זה מעשר אחר הוא:</text>
    </pasuk>
    <pasuk id="24">
      <text title="כי יברכך: ">שתהא התבואה מרובה לשאת:</text>
    </pasuk>
    <pasuk id="26">
      <text title="בכל אשר תאוה נפשך: ">כלל:</text>
      <text title="בבקר ובצאן וביין ובשכר: ">פרט:</text>
      <text title="ובכל אשר תשאלך נפשך: ">חזר וכלל. מה הפרט מפורש ולד ולדות הארץ וראוי למאכל אדם וכו':</text>
    </pasuk>
    <pasuk id="27">
      <text title="והלוי וגו' לא תעזבנו: ">מליתן לו מעשר ראשון:</text>
      <text title="כי אין לו חלק ונחלה עמך: ">יצאו לקט שכחה ופאה והפקר, שאף הוא יש לו חלק עמך בהן כמוך, ואינן חייבין במעשר:</text>
    </pasuk>
    <pasuk id="28">
      <text title="מקצה שלש שנים: ">בא ולמד שאם השהה מעשרותיו של שנה ראשונה ושנייה לשמטה, שיבערם מן הבית בשלישית:</text>
    </pasuk>
    <pasuk id="29">
      <text title="ובא הלוי: ">ויטול מעשר ראשון:</text>
      <text title="והגר והיתום: ">ויטלו מעשר שני, שהוא של עני של שנה זו, ולא תאכלנו אתה בירושלים כדרך שנזקקת לאכול מעשר שני של שתי שנים:</text>
      <text title="ואכלו ושבעו: ">תן להם כדי שביעה. מכאן אמרו אין פוחתין לעני בגורן וכו'. ואתה הולך לירושלים למעשר של שנה ראשונה ושנייה שהשהית ומתודה (דברים כו, יג) בערתי הקדש מן הבית, כמו שמפורש (שם כו, יב) בכי תכלה לעשר:</text>
    </pasuk>
  </chapter>
  <chapter id="15">
    <pasuk id="1">
      <text title="מקץ שבע שנים: ">יכול שבע שנים לכל מלוה ומלוה, תלמוד לומר (פסוק ט) קרבה שנת השבע. ואם אתה אומר שבע שנים לכל מלוה ומלוה להלואת כל אחד ואחד, היאך היא קרבה, הא למדת שבע שנים למנין השמיטות:</text>
    </pasuk>
    <pasuk id="2">
      <text title="שמוט כל בעל משה ידו: ">שמוט את ידו של כל בעל משה:</text>
    </pasuk>
    <pasuk id="3">
      <text title="את הנכרי תיגוש: ">זו מצות עשה:</text>
    </pasuk>
    <pasuk id="4">
      <text title="אפס כי לא יהיה בך אביון: ">ולהלן הוא אומר (פסוק יא) כי לא יחדל אביון, אלא בזמן שאתם עושים רצונו של מקום, אביונים באחרים ולא בכם, וכשאין אתם עושים רצונו של מקום אביונים בכם:</text>
      <text title="אביון: ">דל מעני, ולשון אביון שהוא תאב לכל דבר:</text>
    </pasuk>
    <pasuk id="5">
      <text title="רק אם שמוע תשמע: ">אז לא יהיה בך אביון:</text>
      <text title="שמוע תשמע: ">שמע קמעא משמיעין אותו הרבה:</text>
    </pasuk>
    <pasuk id="6">
      <text title="כאשר דבר לך: ">והיכן דבר, (דברים כח, ג) ברוך אתה בעיר:</text>
      <text title="והעבטת: ">כל לשון הלואה כשנופל על המלוה, נופל בלשון מפעיל. כגון והלוית, והעבטת. ואם היה אומר ועבטת היה נופל על הלוה, כמו ולוית:</text>
      <text title="והעבטת גוים: ">יכול שתהא לוה מזה ומלוה לזה, תלמוד לומר ואתה לא תעבוט:</text>
      <text title="ומשלת בגוים רבים: ">יכול גוים אחרים מושלים עליך, תלמוד לומר ובך לא ימשולו:</text>
    </pasuk>
    <pasuk id="7">
      <text title="כי יהיה בך אביון: ">התאב תאב קודם:</text>
      <text title="מאחד אחיך: ">אחיך מאביך, קודם לאחיך מאמך:</text>
      <text title="שעריך: ">עניי עירך קודמים לעניי עיר אחרת:</text>
      <text title="לא תאמץ: ">יש לך אדם שמצטער אם יתן אם לא יתן, לכך נאמר לא תאמץ. יש לך אדם שפושט את ידו וקופצה, לכך נאמר ולא תקפוץ:</text>
      <text title="מאחיך האביון: ">אם לא תתן לו, סופך להיות אחיו של אביון [בעניות]:</text>
    </pasuk>
    <pasuk id="8">
      <text title="פתח תפתח: ">אפילו כמה פעמים:</text>
      <text title="כי פתח תפתח: ">הרי כי משמש בלשון אלא:</text>
      <text title="והעבט תעביטנו: ">אם לא רצה במתנה, תן לו בהלואה:</text>
      <text title="די מחסורו: ">ואי אתה מצווה להעשירו:</text>
      <text title="אשר יחסר לו: ">אפילו סוס לרכוב עליו ועבד לרוץ לפניו:</text>
      <text title="לו: ">זו אשה. וכן הוא אומר (בראשית ב, יח) אעשה לו עזר כנגדו:</text>
    </pasuk>
    <pasuk id="9">
      <text title="וקרא עליך: ">יכול מצוה, תלמוד לומר (דברים כד, טו) ולא יקרא:</text>
      <text title="והיה בך חטא: ">מכל מקום, אפילו לא יקרא. אם כן למה נאמר וקרא עליך, ממהר אני ליפרע על ידי הקורא יותר ממי שאינו קורא:</text>
    </pasuk>
    <pasuk id="10">
      <text title="נתון תתן לו: ">אפילו מאה פעמים:</text>
      <text title="לו: ">בינו ובינך:</text>
      <text title="כי בגלל הדבר: ">אפילו אמרת ליתן, אתה נוטל שכר האמירה עם שכר המעשה:</text>
    </pasuk>
    <pasuk id="11">
      <text title="על כן: ">מפני כן:</text>
      <text title="לאמר: ">עצה לטובתך אני משיאך:</text>
      <text title="לאחיך לעניך: ">לאיזה אח, לעני:</text>
      <text title="לעניך: ">ביו"ד אחד, לשון עני אחד הוא. אבל ענייך בשני יודי"ן, שני עניים:</text>
    </pasuk>
    <pasuk id="12">
      <text title="כי ימכר לך: ">על ידי אחרים, שמכרוהו בית דין בגנבתו הכתוב מדבר. והרי כבר נאמר (שמות כא, ב) כי תקנה עבד עברי, ובמכרוהו בית דין הכתוב מדבר. אלא מפני שני דברים שנתחדשו כאן. אחד שכתוב או העבריה, אף היא תצא בשש. ולא שמכרוה בית דין, שאין האשה נמכרת בגנבתה, שנאמר בגנבתו ולא בגנבתה, אלא בקטנה שמכרה אביה, ולמד כאן שאם יצאו שש שנים קודם שתביא סימנין תצא. ועוד חידש כאן (פסוק יד) העניק תעניק:</text>
    </pasuk>
    <pasuk id="14">
      <text title="העניק תעניק: ">לשון עדי בגובה ובמראית העין, שיהא ניכר שהטיבות לו. ויש מפרשים לשון הטענה על צוארו:</text>
      <text title="מצאנך ומגרנך ומיקבך: ">יכול אין לי אלא אלו בלבד, תלמוד לומר אשר ברכך, מכל מה שברכך בוראך. ולמה נאמרו אלו, מה אלו מיוחדים שהם בכלל ברכה אף כל שהוא בכלל ברכה, יצאו פרדות. ולמדו רבותינו במסכת קידושין (יז א) בגזרה שוה כמה נותן לו מכל מין ומין:</text>
    </pasuk>
    <pasuk id="15">
      <text title="וזכרת כי עבד היית: ">והענקתי ושניתי לך מביזת מצרים וביזת הים, אף אתה הענק ושנה לו:</text>
    </pasuk>
    <pasuk id="17">
      <text title="עבד עולם: ">יכול כמשמעו, תלמוד לומר (ויקרא כה, י) ושבתם איש אל אחזתו ואיש אל משפחתו תשובו, הא למדת שאין זה, אלא עולמו של יובל:</text>
      <text title="ואף לאמתך תעשה כן: ">הענק לה. יכול אף לרציעה השוה הכתוב אותה, תלמוד לומר (שמות כא, ה) ואם אמור יאמר העבד, עבד נרצע, ואין אמה נרצעת:</text>
    </pasuk>
    <pasuk id="18">
      <text title="כי משנה שכר שכיר: ">מכאן אמרו עבד עברי עובד בין ביום ובין בלילה. וזהו כפלים שבעבודת שכירי יום. ומהו עבודתו בלילה, רבו מוסר לו שפחה כנענית והולדות לאדון:</text>
    </pasuk>
    <pasuk id="19">
      <text title="כל הבכור וגו' תקדיש: ">ובמקום אחר הוא אומר לא יקדיש, שנאמר (ויקרא כז, כו) אך בכור אשר יבכר לה' וגו', הא כיצד, אינו מקדישו לקרבן אחר, וכאן למד שמצוה לומר הרי אתה קדוש לבכורה. דבר אחר אי אפשר לומר תקדיש שכבר נאמר לא יקדיש, ואי אפשר לומר לא יקדיש שהרי כבר נאמר תקדיש, הא כיצד, מקדישו אתה הקדש עלוי, ונותן להקדש כפי טובת הנאה שבו:</text>
      <text title="לא תעבוד בבכור שורך ולא תגוז וגו': ">אף החלוף למדו רבותינו שאסור, אלא שדבר הכתוב בהווה:</text>
    </pasuk>
    <pasuk id="20">
      <text title="לפני ה' אלהיך תאכלנו: ">לכהן הוא אומר, שכבר מצינו שהוא ממתנות כהונה אחד תם ואחד בעל מום, שנאמר (במדבר יח, יח) ובשרם יהיה לך וגו':</text>
      <text title="שנה בשנה: ">מכאן שאין משהין אותו יותר על שנתו. יכול יהא פסול משעברה שנתו, כבר הוקש למעשר, שנאמר (לעיל יד כג) ואכלת לפני ה' אלהיך מעשר דגנך תירושך ויצהרך ובכורות בקרך וצאנך, מה מעשר שני אינו נפסל משנה לחברתה, אף בכור אינו נפסל, אלא שמצוה תוך שנתו:</text>
      <text title="שנה בשנה: ">אם שחטו בסוף שנתו אוכלו אותו היום ויום אחד משנה אחרת. למד שנאכל לשני ימים ולילה אחד:</text>
    </pasuk>
    <pasuk id="21">
      <text title="מום: ">כלל:</text>
      <text title="פסח או עור: ">פרט:</text>
      <text title="כל מום רע: ">חזר וכלל. מה הפרט מפורש מום הגלוי ואינו חוזר, אף כל מום שבגלוי ואינו חוזר:</text>
    </pasuk>
    <pasuk id="23">
      <text title="רק את דמו לא תאכל: ">שלא תאמר הואיל וכולו היתר הבא מכלל איסור הוא, שהרי קדוש ונשחט בחוץ בלא פדיון ונאכל, יכול יהא אף הדם מותר, תלמוד לומר רק את דמו לא תאכל:</text>
    </pasuk>
  </chapter>
  <chapter id="16">
    <pasuk id="1">
      <text title="שמור את חדש האביב: ">מקודם בואו שמור, שיהא ראוי לאביב להקריב בו את מנחת העומר, ואם לאו, עבר את השנה:</text>
      <text title="ממצרים לילה: ">והלא ביום יצאו, שנאמר (במדבר לג, ג) ממחרת הפסח יצאו בני ישראל וגו', אלא לפי שבלילה נתן להם פרעה רשות לצאת, שנאמר (שמות יב, לא) ויקרא למשה ולאהרן לילה וגו':</text>
    </pasuk>
    <pasuk id="2">
      <text title="וזבחת פסח לה' אלהיך צאן: ">שנאמר (שמות יב ה) מן הכבשים ומן העזים תקחו:</text>
      <text title="ובקר: ">תזבח לחגיגה. שאם נמנו על הפסח חבורה מרובה מביאים עמו חגיגה כדי שיהא נאכל על השובע, ועוד למדו רבותינו דברים הרבה מפסוק זה:</text>
    </pasuk>
    <pasuk id="3">
      <text title="לחם עני: ">לחם שמזכיר את העוני שנתענו במצרים:</text>
      <text title="כי בחפזון יצאת: ">ולא הספיק בצק להחמיץ וזה יהיה לך לזכרון. וחפזון לא שלך היה אלא של מצרים, שכן הוא אומר (שמות יב, לג) ותחזק מצרים על העם וגו':</text>
      <text title="למען תזכור: ">על ידי אכילת הפסח והמצה, את יום צאתך:</text>
    </pasuk>
    <pasuk id="4">
      <text title="ולא ילין מן הבשר אשר תזבח בערב ביום הראשון לבקר: ">אזהרה למותיר בפסח דורות, לפי שלא נאמר אלא בפסח מצרים, ויום ראשון האמור כאן הוא י"ד בניסן, כמה דאת אמר (שמות יב, טו) אך ביום הראשון תשביתו שאור מבתיכם. ולפי שנסתלק הכתוב מענינו של פסח והתחיל לדבר בחקות שבעת ימים, כגון שבעת ימים תאכל עליו מצות ולא יראה לך שאור בכל גבולך, הוצרך לפרש באיזו זביחה הוא מזהיר, שאם כתב ולא ילין מן הבשר אשר תזבח בערב לבקר הייתי אומר שלמים הנשחטים כל שבעה כולן בבל תותירו ואינן נאכלין אלא ליום ולילה, לכך כתב בערב ביום הראשון. דבר אחר בחגיגת י"ד הכתוב מדבר, ולמד עליה שנאכלת לשני ימים. והראשון האמור כאן, ביום טוב הראשון הכתוב מדבר. וכן משמעות המקרא, בשר חגיגה אשר תזבח בערב, לא ילין ביום טוב הראשון עד בקרו של שני, אבל נאכלת היא בארבעה עשר ובחמשה עשר, כך היא שנויה במסכת פסחים (עא ב):</text>
    </pasuk>
    <pasuk id="6">
      <text title="בערב כבוא השמש מועד צאתך ממצרים: ">הרי שלשה זמנים חלוקים; בערב משש שעות ולמעלה זבחהו, וכבוא השמש תאכלהו, ומועד צאתך, אתה שורפהו. כלומר, נעשה נותר ויצא לבית השרפה:</text>
    </pasuk>
    <pasuk id="7">
      <text title="ובשלת: ">זהו צלי אש, שאף הוא קרוי בשול:</text>
      <text title="ופנית בבקר: ">לבקרו של שני, מלמד שטעון לינה ליל של מוצאי יום טוב:</text>
    </pasuk>
    <pasuk id="8">
      <text title="ששת ימים תאכל מצות: ">ובמקום אחר הוא אומר (שמות יב, טו) שבעת ימים, שבעה מן הישן וששה מן החדש. דבר אחר למד על אכילת מצה בשביעי, שאינה חובה, ומכאן אתה למד לששת ימים. שהרי שביעי בכלל היה ויצא מן הכלל ללמד, שאין אכילת מצה בו חובה אלא רשות, ולא ללמד על עצמו יצא אלא ללמד על הכלל כולו יצא, מה שביעי רשות אף כולם רשות, חוץ מלילה הראשון שהכתוב קבעו חובה, שנאמר (שמות יב, יח) בערב תאכלו מצות:</text>
      <text title="עצרת לה' אלהיך: ">עצור עצמך מן המלאכה. דבר אחר כנופיא של מאכל ומשתה, לשון (שופטים יג, טו) נעצרה נא אותך:</text>
    </pasuk>
    <pasuk id="9">
      <text title="מהחל חרמש בקמה: ">משנקצר העומר שהוא ראשית הקציר:</text>
    </pasuk>
    <pasuk id="10">
      <text title="מסת נדבת ידך: ">די נדבת ידך, הכל לפי הברכה, הבא שלמי שמחה, וקדש קרואים לאכול:</text>
    </pasuk>
    <pasuk id="11">
      <text title="והלוי והגר והיתום והאלמנה: ">ארבעה שלי כנגד ארבעה שלך, בנך ובתך ועבדך ואמתך, אם אתה משמח את שלי, אני משמח את שלך:</text>
    </pasuk>
    <pasuk id="12">
      <text title="וזכרת כי עבד היית וגו': ">על מנת כן פדיתיך, שתשמור ותעשה את החוקים האלה:</text>
    </pasuk>
    <pasuk id="13">
      <text title="באספך: ">בזמן האסיף שאתה מכניס לבית פירות הקיץ. דבר אחר באספך מגרנך ומיקבך, למד שמסככין את הסוכה בפסולת גורן ויקב:</text>
    </pasuk>
    <pasuk id="15">
      <text title="והיית אך שמח: ">לפי פשוטו אין זה לשון צווי אלא לשון הבטחה, ולפי תלמודו למדו מכאן לרבות לילי יום טוב האחרון לשמחה:</text>
    </pasuk>
    <pasuk id="16">
      <text title="ולא יראה את פני ה' ריקם: ">אלא הבא עולות ראייה ושלמי חגיגה:</text>
    </pasuk>
    <pasuk id="17">
      <text title="איש כמתנת ידו: ">מי שיש לו אוכלין הרבה ונכסים מרובין יביא עולות מרובות ושלמים מרובים:</text>
    </pasuk>
    <pasuk id="18">
      <text title="שופטים ושוטרים: ">שופטים, דיינים הפוסקים את הדין. ושוטרים, הרודין את העם אחר מצותם. שמכין וכופתין במקל וברצועה עד שיקבל עליו את דין השופט:</text>
      <text title="בכל שעריך: ">בכל עיר ועיר:</text>
      <text title="לשבטיך: ">מוסב על תתן לך. שופטים ושוטרים תתן לך לשבטיך בכל שעריך אשר ה' אלהיך נותן לך:</text>
      <text title="לשבטיך: ">מלמד שמושיבין דיינין לכל שבט ושבט ובכל עיר ועיר:</text>
      <text title="ושפטו את העם וגו': ">מנה דיינין מומחים וצדיקים לשפוט צדק:</text>
    </pasuk>
    <pasuk id="19">
      <text title="לא תטה משפט: ">כמשמעו:</text>
      <text title="לא תכיר פנים: ">אף בשעת הטענות. אזהרה לדיין שלא יהא רך לזה וקשה לזה, אחד עומד ואחד יושב. לפי שכשרואה שהדיין מכבד את חבירו מסתתמין טענותיו:</text>
      <text title="ולא תקח שחד: ">אפילו לשפוט צדק:</text>
      <text title="כי השחד יעור: ">משקבל שחד ממנו אי אפשר שלא יטה את לבו אצלו להפוך בזכותו:</text>
      <text title="דברי צדיקים: ">דברים המצודקים, משפטי אמת:</text>
    </pasuk>
    <pasuk id="20">
      <text title="צדק צדק תרדוף: ">הלך אחר בית דין יפה:</text>
      <text title="למען תחיה וירשת: ">כדאי הוא מנוי הדיינין הכשרים להחיות את ישראל ולהושיבן על אדמתן:</text>
    </pasuk>
    <pasuk id="21">
      <text title="לא תטע לך אשרה: ">לחייבו עליה משעת נטיעתה ואפילו לא עבדה עובר בלא תעשה על נטיעתה:</text>
      <text title="לא תטע לך אשרה כל עץ אצל מזבח ה' אלהיך: ">אזהרה לנוטע אילן ולבונה בית בהר הבית:</text>
    </pasuk>
    <pasuk id="22">
      <text title="ולא תקים לך מצבה: ">מצבת אבן אחת, להקריב עליה אפילו לשמים:</text>
      <text title="אשר שנא: ">מזבח אבנים ומזבח אדמה צוה לעשות, ואת זו שנא כי חק היתה לכנענים. ואף על פי שהיתה אהובה לו בימי האבות עכשיו שנאה, מאחר שעשאוה אלו חק לעבודה זרה:</text>
    </pasuk>
  </chapter>
  <chapter id="17">
    <pasuk id="1">
      <text title="לא תזבח וגו' כל דבר רע: ">אזהרה למפגל בקדשים על ידי דבור רע. ועוד נדרשו בו שאר דרשות בשחיטת קדשים:</text>
    </pasuk>
    <pasuk id="2">
      <text title="לעבור בריתו: ">אשר כרת אתכם שלא לעבוד עבודה זרה:</text>
    </pasuk>
    <pasuk id="3">
      <text title="אשר לא צויתי: ">לעבדם:</text>
    </pasuk>
    <pasuk id="4">
      <text title="נכון: ">מכוון העדות:</text>
    </pasuk>
    <pasuk id="5">
      <text title="והוצאת את האיש ההוא אל שעריך וגו': ">המתרגם אל שעריך, לתרע בית דינך, טועה, שכן שנינו אל שעריך זה שער שעבד בו, או אינו אלא שער שנדון בו, נאמר שעריך למטה ונאמר שעריך למעלה (פסוק ב) מה שעריך האמור למעלה שער שעבד בו אף שעריך האמור למטה שער שעבד בו. ותרגומו לקרויך:</text>
    </pasuk>
    <pasuk id="6">
      <text title="שנים [עדים] או שלשה: ">אם מתקיימת עדות בשנים למה פרט לך בשלשה, להקיש שלשה לשנים, מה שנים עדות אחת, אף שלשה עדות אחת, ואין נעשין זוממין עד שיזומו כולם:</text>
    </pasuk>
    <pasuk id="8">
      <text title="כי יפלא: ">כל הפלאה לשון הבדלה ופרישה, שהדבר נבדל ומכוסה ממך:</text>
      <text title="בין דם לדם: ">בין דם טמא לדם טהור:</text>
      <text title="בין דין לדין: ">בין דין זכאי לדין חייב:</text>
      <text title="בין נגע לנגע: ">בין נגע טמא לנגע טהור:</text>
      <text title="דברי ריבות: ">שיהו חכמי העיר חולקים בדבר, זה מטמא וזה מטהר זה מחייב וזה מזכה:</text>
      <text title="וקמת ועלית: ">מלמד שבית המקדש גבוה מכל המקומות:</text>
    </pasuk>
    <pasuk id="9">
      <text title="הכהנים הלוים: ">הכהנים שיצאו משבט לוי:</text>
      <text title="ואל השופט אשר יהיה בימים ההם: ">ואפילו אינו כשאר שופטים שהיו לפניו אתה צריך לשמוע לו. אין לך אלא שופט שבימיך:</text>
    </pasuk>
    <pasuk id="11">
      <text title="ימין ושמאל: ">אפילו אומר לך על ימין שהוא שמאל ועל שמאל שהוא ימין, וכל שכן שאומר לך על ימין ימין ועל שמאל שמאל:</text>
    </pasuk>
    <pasuk id="13">
      <text title="וכל העם ישמעו: ">מכאן שממתינין לו עד הרגל וממיתין אותו ברגל:</text>
    </pasuk>
    <pasuk id="16">
      <text title="לא ירבה לו סוסים: ">אלא כדי מרכבתו, שלא ישיב את העם מצרימה, שהסוסים באים משם. כמה שנאמר בשלמה, ותעלה ותצא מרכבה ממצרים בשש מאות כסף וסוס בחמשים ומאה (מלכים א' י כט):</text>
    </pasuk>
    <pasuk id="17">
      <text title="ולא ירבה לו נשים: ">אלא שמונה עשרה, שמצינו שהיו לו לדוד שש נשים, ונאמר לו ואם מעט ואוסיפה לך כהנה וכהנה (שמואל ב' יב ח):</text>
      <text title="וכסף וזהב לא ירבה לו מאד: ">אלא כדי ליתן לאכסניא [לאפסניא]:</text>
    </pasuk>
    <pasuk id="18">
      <text title="והיה כשבתו: ">אם עשה כן כדאי הוא שתתקיים מלכותו:</text>
      <text title="את משנה התורה: ">שתי ספרי תורה. אחת שהיא מונחת בבית גנזיו ואחת שנכנסת ויוצאת עמו. ואונקלוס תרגם פתשגן, פתר משנה לשון שנון ודבור:</text>
    </pasuk>
    <pasuk id="19">
      <text title="דברי התורה: ">כמשמעו:</text>
    </pasuk>
    <pasuk id="20">
      <text title="ולבלתי סור מן המצוה: ">אפילו מצוה קלה של נביא:</text>
      <text title="למען יאריך ימים: ">מכלל הן אתה שומע לאו. וכן מצינו בשאול שאמר לו שמואל שבעת ימים תוחל עד בואי אליך (שמואל א' י, ח) להעלות עולות וכתיב ויוחל שבעת ימים (שמואל א' יג, ח) ולא שמר הבטחתו לשמור כל היום, ולא הספיק להעלות העולה עד שבא שמואל ואמר לו נסכלת לא שמרת וגו' ועתה ממלכתך לא תקום (שם יג ז - יד). הא למדת, שבשביל מצוה קלה של נביא נענש:</text>
      <text title="הוא ובניו: ">מגיד שאם בנו הגון למלכות הוא קודם לכל אדם:</text>
    </pasuk>
  </chapter>
  <chapter id="18">
    <pasuk id="1">
      <text title="כל שבט לוי: ">בין תמימין בין בעלי מומין:</text>
      <text title="חלק: ">בביזה:</text>
      <text title="ונחלה: ">בארץ:</text>
      <text title="אשי ה': ">קדשי המקדש [קדשי קדשים]:</text>
      <text title="ונחלתו: ">אלו קדשי הגבול תרומות ומעשרות. אבל נחלה גמורה לא יהיה לו בקרב אחיו. ובספרי דרשו, </text>
    </pasuk>
    <pasuk id="2">
      <text title="ונחלה לא יהיה לו : "> זו נחלת שאר:</text>
      <text title="בקרב אחיו: ">זו נחלת חמשה. ואיני יודע מה היא. ונראה לי שארץ כנען שמעבר הירדן ואילך נקראת ארץ חמשה עממין, ושל סיחון ועוג, שני עממין אמורי וכנעני. ונחלת שאר לרבות קיני וקנזי וקדמוני. וכן דורש בפרשת מתנות שנאמרו לאהרן על כן לא היה ללוי וגו' (דברים י, ט) להזהיר על קיני וקנזי וקדמוני. שוב נמצא בדברי רבי קלונימוס הכי גרסינן בספרי 
</text>
      <text title="ונחלה לא יהיה לו: ">אלו נחלת חמשה</text>
      <text title="בקרב אחיו: ">אלו נחלת שבעה. נחלת חמשה שבטים ונחלת שבעה שבטים. ומתוך שמשה ויהושע לא חלקו נחלה אלא לחמשה שבטים בלבד, שכן משה הנחיל לראובן וגד וחצי שבט מנשה, ויהושע הנחיל ליהודה ואפרים ולחצי שבט מנשה, ושבעה האחרים נטלו מאליהן אחרי מות יהושע, מתוך כך הזכיר חמשה לבד ושבעה לבד:</text>
      <text title="כאשר דבר לו: ">[לאהרן] בארצם לא תנחל וגו' אני חלקך (במדבר יח כ):</text>
    </pasuk>
    <pasuk id="3">
      <text title="מאת העם: ">ולא מאת הכהנים:</text>
      <text title="אם שור אם שה: ">פרט לחיה:</text>
      <text title="הזרוע: ">מן הפרק של ארכובה עד כף של יד שקורין אשפלדו"ן [עצם השכם]:</text>
      <text title="הלחיים: ">עם הלשון. דורשי רשומות היו אומרים, זרוע, תחת יד, שנאמר ויקח רומח בידו (במדבר כה ז). לחיים, תחת תפלה, שנאמר ויעמוד פינחס ויפלל (תהלים קו ל). והקבה, תחת האשה אל קבתה (במדבר כה ח):</text>
    </pasuk>
    <pasuk id="4">
      <text title="ראשית דגנך: ">זו תרומה, ולא פירש בה שיעור, אבל רבותינו נתנו בה שיעור, עין יפה אחד מארבעים, עין רעה אחד מששים, בינונית אחד מחמשים. וסמכו על המקרא שלא לפחות מאחד מששים, שנאמר וששיתם האיפה מחומר השעורים (יחזקאל מה יג) ששית האיפה, חצי סאה. כשאתה נותן חצי סאה לכור, הרי אחד מששים, שהכור שלשים סאין:</text>
      <text title="וראשית גז צאנך: ">כשאתה גוזז צאנך בכל שנה תן ממנה ראשית לכהן. ולא פירש בה שיעור. ורבותינו נתנו בה שיעור אחד מששים. וכמה צאן חייבות בראשית הגז, חמש רחלות, שנאמר וחמש צאן עשויות (שמואל א' כה, יח). רבי עקיבא אומר ראשית גז שתים, גז צאנך ארבע, תתן לו הרי חמש:</text>
    </pasuk>
    <pasuk id="5">
      <text title="לעמוד לשרת: ">מכאן שאין שירות אלא מעומד:</text>
    </pasuk>
    <pasuk id="6">
      <text title="וכי יבא הלוי: ">יכול בבן לוי ודאי הכתוב מדבר, תלמוד לומר ושרת, יצאו לוים שאין ראוין לשירות:</text>
      <text title="ובא בכל אות נפשו וגו: ">למד על הכהן שבא ומקריב קרבנות נדבתו או חובתו ואפילו במשמר שאינו שלו. דבר אחר עוד למד על הכהנים הבאים לרגל שמקריבין במשמר ועובדין בקרבנות הבאות מחמת הרגל, כגון מוספי הרגל, ואף על פי שאין המשמר שלהם:</text>
    </pasuk>
    <pasuk id="8">
      <text title="חלק כחלק יאכלו: ">מלמד שחולקין בעורות ובבשר שעירי חטאות. יכול אף בדברים הבאים שלא מחמת הרגל, כגון תמידין ומוספי שבת ונדרים ונדבות, תלמוד לומר:</text>
      <text title="לבד ממכריו על האבות: "> חוץ ממה שמכרו האבות בימי דוד ושמואל, שנקבעו המשמרות ומכרו זה לזה טול אתה שבתך ואני אטול שבתי</text>
    </pasuk>
    <pasuk id="9">
      <text title="לא תלמד לעשות: ">אבל אתה למד להבין ולהורות, כלומר להבין מעשיהם כמה הם מקולקלים, ולהורות לבניך לא תעשה כך וכך, שזה הוא חוק הגוים:</text>
    </pasuk>
    <pasuk id="10">
      <text title="מעביר בנו ובתו באש: ">היא עבודת המולך. עושה מדורות אש מכאן ומכאן ומעבירו בין שתיהם:</text>
      <text title="קוסם קסמים: ">איזהו קוסם, האוחז את מקלו ואומר אם אלך אם לא אלך. וכן הוא אומר, עמי בעצו ישאל ומקלו יגיד לו (הושע ד, יב):</text>
      <text title="מעונן: ">רבי עקיבא אומר אלו נותני עונות, שאומרים עונה פלונית יפה להתחיל. וחכמים אומרים אלו אוחזי העינים:</text>
      <text title="מנחש: ">פתו נפלה מפיו, צבי הפסיקו בדרך, מקלו נפל מידו:</text>
    </pasuk>
    <pasuk id="11">
      <text title="וחובר חבר: ">שמצרף נחשים או עקרבים או שאר חיות למקום אחד:</text>
      <text title="ושאל אוב: ">זה מכשפות ששמו פיתום ומדבר משחיו ומעלה את המת בבית השחי שלו:</text>
      <text title="וידעני: ">מכניס עצם חיה ששמה ידוע, לתוך פיו, ומדבר העצם על ידי מכשפות:</text>
      <text title="ודורש אל המתים: ">כגון המעלה בזכורו והנשאל בגלגולת:</text>
    </pasuk>
    <pasuk id="12">
      <text title="כל עושה אלה: ">עושה כל אלה לא נאמר אלא כל עושה אלה, אפילו אחת מהן:</text>
    </pasuk>
    <pasuk id="13">
      <text title="תמים תהיה עם ה' אלהיך: ">התהלך עמו בתמימות ותצפה לו ולא תחקור אחר העתידות, אלא כל מה שיבא עליך קבל בתמימות ואז תהיה עמו ולחלקו:</text>
    </pasuk>
    <pasuk id="14">
      <text title="לא כן נתן לך ה' אלהיך: ">לשמוע אל מעוננים ואל קוסמים שהרי השרה שכינה על הנביאים ואורים ותומים:</text>
    </pasuk>
    <pasuk id="15">
      <text title="מקרבך מאחיך כמוני: ">כמו שאני מקרבך מאחיך יקים לך תחתי, וכן מנביא לנביא:</text>
    </pasuk>
    <pasuk id="20">
      <text title="אשר לא צויתיו לדבר: ">אבל צויתיו לחבירו:</text>
      <text title="ואשר ידבר בשם אלהים אחרים: ">אפילו כיון את ההלכה, לאסור את האסור ולהתיר את המותר:</text>
      <text title="ומת: ">בחנק. שלשה מיתתן בידי אדם, המתנבא מה שלא שמע ומה שלא נאמר לו ונאמר לחבירו, והמתנבא בשם עבודה זרה. אבל הכובש את נבואתו והעובר על דברי נביא והעובר על דברי עצמו מיתתן בידי שמים, שנאמר (פסוק יט) אנכי אדרוש מעמו:</text>
    </pasuk>
    <pasuk id="21">
      <text title="וכי תאמר בלבבך: ">עתידין אתם לומר, כשיבא חנניא בן עזור ומתנבא הנה כלי בית ה' מושבים מבבלה עתה מהרה (ירמיה כז, טז) וירמיהו עומד וצווח על העמודים ועל הים ועל יתר הכלים שלא גלו עם יכניה, בבלה יובאו (שם כז, כב) עם גלות צדקיהו:</text>
    </pasuk>
    <pasuk id="22">
      <text title="אשר ידבר הנביא: ">ויאמר דבר זה עתיד לבוא עליכם, ותראו שלא יבא, הוא הדבר אשר לא דברו ה' והרוג אותו. ואם תאמר זו במתנבא על העתידות, הרי שבא ואמר עשו כך וכך ומפי הקב"ה אני אומר, כבר נצטוו שאם בא להדיחך מאחת מכל המצות לא תשמע לו, אלא אם כן מומחה הוא לך שהוא צדיק גמור, כגון אליהו בהר הכרמל שהקריב בבמה בשעת איסור הבמות כדי לגדור את ישראל. הכל לפי צורך השעה וסייג הפרצה, לכך נאמר אליו תשמעון:</text>
      <text title="לא תגור ממנו: ">לא תמנע עצמך מללמד עליו חובה ולא תירא ליענש עליו:</text>
    </pasuk>
  </chapter>
  <chapter id="19">
    <pasuk id="3">
      <text title="תכין לך הדרך: ">מקלט מקלט היה כתוב על פרשת דרכים:</text>
      <text title="ושלשת את גבול ארצך: ">שיהא מתחלת הגבול עד העיר הראשונה של עיר מקלט, כשיעור מהלך שיש ממנה עד השניה. וכן משניה, לשלישית. וכן מן השלישית, עד הגבול השני של ארץ ישראל:</text>
    </pasuk>
    <pasuk id="5">
      <text title="ונדחה ידו: ">כשבא להפיל הגרזן על העץ, ותרגומו ותתמריג ידיה, לשון ונשמטה ידו להפיל מכת הגרזן על העץ. כי שמטו הבקר (שמואל ב' ו ו) תרגם יונתן ארי מרגוהי תוריא:</text>
      <text title="ונשל הברזל מן העץ: ">יש מרבותינו אומרים נשמט הברזל מקתו, ויש מהם אומרים שישל הברזל חתיכה מן העץ המתבקע, והיא נתזה והרגה:</text>
    </pasuk>
    <pasuk id="6">
      <text title="פן ירדוף גואל הדם: ">לכך אני אומר להכין לך דרך, וערי מקלט רבים:</text>
    </pasuk>
    <pasuk id="8">
      <text title="ואם ירחיב: ">כאשר נשבע לתת לך ארץ קיני וקנזי וקדמוני:</text>
    </pasuk>
    <pasuk id="9">
      <text title="ויספת לך עוד שלש: ">הרי תשע. שלש שבעבר הירדן ושלש שבארץ כנען ושלש לעתיד לבא:</text>
    </pasuk>
    <pasuk id="11">
      <text title="וכי יהיה איש שונא לרעהו: ">על ידי שנאתו הוא בא לידי וארב לו. מכאן אמרו עבר אדם על מצוה קלה סופו לעבור על מצוה חמורה. לפי שעבר על לא תשנא, סופו לבא לידי שפיכות דמים. לכך נאמר כי יהיה איש שונא לרעהו וגו', שהיה לו לכתוב וכי יקום איש וארב לרעהו והכהו נפש:</text>
    </pasuk>
    <pasuk id="13">
      <text title="לא תחוס עינך: ">שלא תאמר הראשון כבר נהרג, למה אנו הורגים את זה ונמצאו שני ישראלים הרוגים:</text>
    </pasuk>
    <pasuk id="14">
      <text title="לא תסיג גבול: ">לשון נסוגו אחור (ישעיה מב יז), שמחזיר סימן חלוקת הקרקע לאחור לתוך שדה חבירו למען הרחיב את שלו. והלא כבר נאמר (ויקרא יט, יג) לא תגזול, מה תלמוד לומר לא תסיג, למד על העוקר תחום חבירו שעובר בשני לאוין. יכול אף בחוצה לארץ, תלמוד לומר בנחלתך אשר תנחל וגו', בארץ ישראל עובר בשני לאוין, בחוצה לארץ אינו עובר אלא משום לא תגזול:</text>
    </pasuk>
    <pasuk id="15">
      <text title="עד אחד: ">זה בנה אב כל עד שבתורה שנים, אלא אם כן פרט לך בו אחד:</text>
      <text title="לכל עון ולכל חטאת: ">להיות חבירו נענש על עדותו, לא עונש גוף ולא עונש ממון, אבל קם הוא לשבועה. אמר לחבירו תן לי מנה שהלויתיך אמר לו אין לך בידי כלום ועד אחד מעיד שיש לו, חייב להשבע לו:</text>
      <text title="על פי שני עדים: ">ולא שיכתבו עדותם באגרת וישלחו לבית דין, ולא שיעמוד תורגמן בין העדים ובין הדיינים:</text>
    </pasuk>
    <pasuk id="16">
      <text title="לענות בו סרה: ">דבר שאינו, שהוסר העד הזה מכל העדות הזאת, כגון, שאמרו להם והלא עמנו הייתם אותו היום במקום פלוני:</text>
    </pasuk>
    <pasuk id="17">
      <text title="ועמדו שני האנשים: ">בעדים הכתוב מדבר, ולמד שאין עדות בנשים, ולמד שצריכין להעיד עדותן מעומד:</text>
      <text title="אשר להם הריב: ">אלו בעלי הדין:</text>
      <text title="לפני ה': ">יהי דומה להם כאילו עומדין לפני המקום, שנאמר בקרב אלהים ישפוט (תהלים פב, א):</text>
      <text title="אשר יהיו בימים ההם: ">יפתח בדורו כשמואל בדורו, צריך אתה לנהוג בו כבוד:</text>
    </pasuk>
    <pasuk id="18">
      <text title="ודרשו השופטים היטב: ">על פי המזימין אותם, שבודקים וחוקרים את הבאים להזימם בדרישה ובחקירה:</text>
      <text title="והנה עד שקר: ">כל מקום שנאמר עד, בשנים הכתוב מדבר:</text>
    </pasuk>
    <pasuk id="19">
      <text title="כאשר זמם: ">ולא כאשר עשה. מכאן אמרו, הרגו אין נהרגין:</text>
      <text title="לעשות לאחיו: ">מה תלמוד לומר לאחיו, למד על זוממי בת כהן נשואה שאינן בשריפה, אלא כמיתת הבועל שהוא בחנק, שנאמר היא באש תשרף (ויקרא כא, ט) היא ולא בועלה. לכך נאמר כאן לאחיו, כאשר זמם לעשות לאחיו, ולא כאשר זמם לעשות לאחותו. אבל בכל שאר מיתות השוה הכתוב אשה לאיש, וזוממי אשה נהרגין כזוממי איש. כגון שהעידוה שהרגה את הנפש, שחללה את השבת, נהרגין במיתתה. שלא מיעט כאן אחותו אלא במקום שיש לקיים בהן הזמה במיתת הבועל:</text>
    </pasuk>
    <pasuk id="20">
      <text title="ישמעו ויראו: ">מכאן שצריכין הכרזה, איש פלוני ופלוני נהרגין על שהוזמו בבית דין:</text>
    </pasuk>
    <pasuk id="21">
      <text title="עין בעין: ">ממון, וכן שן בשן וגו':</text>
    </pasuk>
  </chapter>
  <chapter id="20">
    <pasuk id="1">
      <text title="כי תצא למלחמה: ">סמך הכתוב יציאת מלחמה לכאן, לומר לך, שאין מחוסר אבר יוצא למלחמה. דבר אחר לומר לך, אם עשית משפט צדק אתה מובטח שאם תצא למלחמה אתה נוצח. וכן דוד הוא אומר (תהלים קיט, קכא) עשיתי משפט וצדק בל תניחני לעושקי:</text>
      <text title="על איבך: ">יהיו בעיניך כאויבים, אל תרחם עליהם כי לא ירחמו עליך:</text>
      <text title="סוס ורכב: ">בעיני כולם כסוס אחד, וכן הוא אומר (שופטים ו, טז) והכית את מדין כאיש אחד. וכן הוא אומר (שמות טו, יט) כי בא סוס פרעה:</text>
      <text title="עם רב ממך: ">בעיניך הוא רב, אבל בעיני אינו רב:</text>
    </pasuk>
    <pasuk id="2">
      <text title="כקרבכם אל המלחמה: ">סמוך לצאתכם מן הספר מגבול ארצכם:</text>
      <text title="ונגש הכהן: ">המשוח לכך. והוא הנקרא משוח מלחמה:</text>
      <text title="ודבר אל העם: ">בלשון הקדש:</text>
    </pasuk>
    <pasuk id="3">
      <text title="שמע ישראל: ">אפילו אין בכם זכות אלא קריאת שמע בלבד, כדאי אתם שיושיע אתכם:</text>
      <text title="על איביכם: ">אין אלו אחיכם, שאם תפלו בידם אינם מרחמים עליכם, אין זו כמלחמת יהודה עם ישראל, שנאמר (דה"י ב' כח טו) ויקומו האנשים אשר נקבו בשמות ויחזיקו בשביה, וכל מערומיהם הלבישו מן השלל וילבישום וינעילום ויאכילום וישקום ויסוכום וינהלום בחמורים לכל כושל, ויביאום ירחו עיר התמרים אצל אחיהם, וישובו שומרון, אלא על אויביכם אתם הולכים, לפיכך התחזקו למלחמה:</text>
      <text title="אל ירך לבבכם אל תיראו ואל תחפזו ואל תערצו: ">ארבע אזהרות כנגד ארבעה דברים שמלכי האומות עושים. מגיפים בתריסיהם כדי להקישן זה לזה כדי להשמיע קול שיחפזו אלו שכנגדם וינוסו, ורומסים בסוסיהם ומצהילין אותם להשמיע קול שעטת פרסות סוסיהם, וצווחין בקולם ותוקעין בשופרות ומיני משמיעי קול:</text>
      <text title="אל ירך לבבכם: ">מצהלות סוסים:</text>
      <text title="אל תיראו: ">מהגפת התריסין:</text>
      <text title="ואל תחפזו: ">מקול הקרנות:</text>
      <text title="ואל תערצו: ">מקול הצווחה:</text>
    </pasuk>
    <pasuk id="4">
      <text title="כי ה' אלהיכם וגו': ">הם באים בנצחונו של בשר ודם ואתם באים בנצחונו של מקום. פלשתים באו בנצחונו של גלית, מה היה סופו, נפל ונפלו עמו:</text>
      <text title="ההלך עמכם: ">זה מחנה הארון:</text>
    </pasuk>
    <pasuk id="5">
      <text title="ולא חנכו: ">לא דר בו. חנוך לשון התחלה:</text>
      <text title="ואיש אחר יחנכנו: ">ודבר של עגמת נפש הוא זה:</text>
    </pasuk>
    <pasuk id="6">
      <text title="ולא חללו: ">לא פדאו בשנה הרביעית, שהפירות טעונין לאכלן בירושלים או לחללן בדמים ולאכול הדמים בירושלים:</text>
    </pasuk>
    <pasuk id="7">
      <text title="פן ימות במלחמה: ">ישוב פן ימות, שאם לא ישמע לדברי הכהן כדאי הוא שימות:</text>
    </pasuk>
    <pasuk id="8">
      <text title="ויספו השוטרים: ">למה נאמר כאן ויספו, מוסיפין זה על דברי הכהן, שהכהן מדבר ומשמיע מן (פסוק ג - ד) שמע ישראל עד להושיע אתכם, ומי האיש ושני ושלישי כהן מדבר ושוטר משמיע, וזה שוטר מדבר ושוטר משמיע:</text>
      <text title="הירא ורך הלבב: ">רבי עקיבא אומר כמשמעו, שאינו יכול לעמוד בקשרי המלחמה ולראות חרב שלופה. רבי יוסי הגלילי אומר הירא מעבירות שבידו, ולכך תלתה לו תורה לחזור על בית וכרם ואשה לכסות על החוזרים בשביל עבירות שבידם, שלא יבינו שהם בעלי עבירה, והרואהו חוזר אומר שמא בנה בית או נטע כרם או ארש אשה:</text>
    </pasuk>
    <pasuk id="9">
      <text title="שרי צבאות: ">שמעמידין זקפין, מלפניהם ומלאחריהם וכשילין של ברזל בידיהם וכל מי שרוצה לחזור הרשות בידו לקפח את שוקיו. זקפין, בני אדם עומדים בקצה המערכה לזקוף את הנופלים ולחזקם בדברים שובו אל המלחמה ולא תנוסו, שתחלת נפילה ניסה:</text>
    </pasuk>
    <pasuk id="10">
      <text title="כי תקרב אל עיר: ">במלחמת הרשות הכתוב מדבר, כמו שמפורש בענין (פסוק טו) כן תעשה לכל הערים הרחוקות וגו':</text>
    </pasuk>
    <pasuk id="11">
      <text title="כל העם הנמצא בה: ">אפילו אתה מוצא בה משבעה אומות שנצטוית להחרימם, אתה רשאי לקיימם:</text>
      <text title="למס ועבדוך: ">עד שיקבלו עליהם מסים ושעבוד:</text>
    </pasuk>
    <pasuk id="12">
      <text title="ואם לא תשלים עמך ועשתה עמך מלחמה: ">הכתוב מבשרך שאם לא תשלים עמך סופה להלחם בך אם תניחנה ותלך:</text>
      <text title="וצרת עליה: ">אף להרעיבה ולהצמיאה ולהמיתה מיתת תחלואים:</text>
    </pasuk>
    <pasuk id="13">
      <text title="ונתנה ה' אלהיך בידך: ">אם עשית כל האמור בענין, סוף שה' נותנה בידך:</text>
    </pasuk>
    <pasuk id="14">
      <text title="והטף: ">אף טף של זכרים. ומה אני מקיים (פסוק יג) והכית את כל זכורה, בגדולים:</text>
    </pasuk>
    <pasuk id="17">
      <text title="כאשר צוך: ">לרבות את הגרגשי:</text>
    </pasuk>
    <pasuk id="18">
      <text title="למען אשר לא ילמדו: ">הא אם עשו תשובה ומתגיירים, אתה רשאי לקבלם:</text>
    </pasuk>
    <pasuk id="19">
      <text title="ימים: ">שנים:</text>
      <text title="רבים: ">שלשה. מכאן אמרו אין צרין על עיירות של נכרים פחות משלשה ימים קודם לשבת. ולמד שפותח בשלום שנים או שלשה ימים. וכן הוא אומר (שמואל ב' א, א) וישב דוד בצקלג ימים שנים, ובמלחמת הרשות הכתוב מדבר:</text>
      <text title="כי האדם עץ השדה: ">הרי כי משמש בלשון דלמא. שמא האדם עץ השדה להכנס בתוך המצור מפניך להתייסר ביסורי רעב וצמא כאנשי העיר למה תשחיתנו:</text>
    </pasuk>
    <pasuk id="20">
      <text title="עד רדתה: ">לשון רדוי, שתהא כפופה לך:</text>
    </pasuk>
  </chapter>
  <chapter id="21">
    <pasuk id="2">
      <text title="ויצאו זקניך: ">מיוחדים שבזקניך, אלו סנהדרי גדולה:</text>
      <text title="ומדדו: ">ממקום שהחלל שוכב:</text>
      <text title="אל הערים אשר סביבות החלל: ">לכל צד לידע איזו קרובה:</text>
    </pasuk>
    <pasuk id="4">
      <text title="אל נחל איתן: ">קשה שלא נעבד:</text>
      <text title="וערפו: ">קוצץ ערפה בקופיץ. אמר הקב"ה תבא עגלה בת שנתה שלא עשתה פירות ותערף במקום שאינו עושה פירות, לכפר על הריגתו של זה שלא הניחוהו לעשות פירות:</text>
    </pasuk>
    <pasuk id="7">
      <text title="ידינו לא שפכה: ">וכי עלתה על לב שזקני בית דין שופכי דמים הם, אלא לא ראינוהו ופטרנוהו בלא מזונות ובלא לויה. והכהנים אומרים כפר לעמך ישראל:</text>
    </pasuk>
    <pasuk id="8">
      <text title="ונכפר להם הדם: ">הכתוב מבשרם שמשעשו כן יכופר להם העון:</text>
    </pasuk>
    <pasuk id="9">
      <text title="ואתה תבער: ">מגיד שאם נמצא ההורג אחר שנתערפה העגלה הרי זה יהרג, והוא הישר בעיני ה':</text>
    </pasuk>
    <pasuk id="10">
      <text title="כי תצא למלחמה: ">במלחמת הרשות הכתוב מדבר, שבמלחמת ארץ ישראל אין לומר ושבית שביו, שהרי כבר נאמר (לעיל כ טז) לא תחיה כל נשמה:</text>
      <text title="ושבית שביו: ">לרבות כנענים שבתוכה ואף על פי שהם משבעה אומות:</text>
    </pasuk>
    <pasuk id="11">
      <text title="אשת: ">אפילו אשת איש:</text>
      <text title="ולקחת לך לאשה: ">לא דברה תורה אלא כנגד יצר הרע. שאם אין הקב"ה מתירה ישאנה באיסור. אבל אם נשאה, סופו להיות שונאה, שנאמר אחריו (פסוק טו) כי תהיין לאיש וגו' וסופו להוליד ממנה בן סורר ומורה, לכך נסמכו פרשיות הללו:</text>
    </pasuk>
    <pasuk id="12">
      <text title="ועשתה את צפרניה: ">תגדלם כדי שתתנוול:</text>
    </pasuk>
    <pasuk id="13">
      <text title="והסירה את שמלת שביה: ">לפי שהם נאים, שהגוים בנותיהם מתקשטות במלחמה בשביל להזנות אחרים עמהם:</text>
      <text title="וישבה בביתך: ">בבית שמשתמש בו, נכנס ונתקל בה, יוצא ונתקל בה, רואה בבכייתה, רואה בנוולה, כדי שתתגנה עליו:</text>
      <text title="ובכתה את אביה: ">כל כך למה, כדי שתהא בת ישראל שמחה וזו עצבה, בת ישראל מתקשטת וזו מתנוולת:</text>
    </pasuk>
    <pasuk id="14">
      <text title="והיה אם לא חפצתה בה: ">הכתוב מבשרך שסופך לשנאותה:</text>
      <text title="לא תתעמר בה: ">לא תשתמש בה בלשון פרסי קורין לעבדות ושימוש, עימראה. מיסודו של רבי משה הדרשן למדתי כן:</text>
    </pasuk>
    <pasuk id="17">
      <text title="פי שנים: ">כנגד שני אחים:</text>
      <text title="בכל אשר ימצא לו: ">מכאן שאין הבכור נוטל פי שנים בראוי לבא לאחר מיתת האב, כבמוחזק:</text>
    </pasuk>
    <pasuk id="18">
      <text title="סורר: ">סר מן הדרך:</text>
      <text title="ומורה: ">מסרב בדברי אביו, לשון ממרים:</text>
      <text title="ויסרו אותו: ">מתרין בו בפני שלשה ומלקין אותו. בן סורר ומורה אינו חייב, עד שיגנוב ויאכל תרטימר בשר וישתה חצי לוג יין. שנאמר (פסוק כ) זולל וסובא, ונאמר (משלי כג, כ) אל תהי בסובאי יין בזוללי בשר למו. ובן סורר ומורה נהרג על שם סופו, הגיעה תורה לסוף דעתו, סוף שמכלה ממון אביו ומבקש לימודו ואינו מוצא, ועומד בפרשת דרכים ומלסטם את הבריות, אמרה תורה ימות זכאי ואל ימות חייב:</text>
    </pasuk>
    <pasuk id="21">
      <text title="וכל ישראל ישמעו ויראו: ">מכאן שצריך הכרזה בבית דין, פלוני נסקל על שהיה בן סורר ומורה:</text>
    </pasuk>
    <pasuk id="22">
      <text title="וכי יהיה באיש חטא משפט מות: ">סמיכות הפרשיות מגיד, שאם חסים עליו אביו ואמו, סוף שיצא לתרבות רעה ויעבור עבירות ויתחייב מיתה בבית דין:</text>
      <text title="ותלית אותו על עץ: ">רבותינו אמרו, כל הנסקלין, נתלין, שנאמר (פסוק כג) כי קללת אלהים תלוי. והמברך ה', בסקילה:</text>
    </pasuk>
    <pasuk id="23">
      <text title="כי קללת אלהים תלוי: ">זלזולו של מלך הוא, שאדם עשוי בדמות דיוקנו וישראל הם בניו. משל לשני אחים תאומים שהיו דומין זה לזה, אחד נעשה מלך, ואחד נתפס ללסטיות ונתלה, כל הרואה אותו אומר המלך תלוי. כל קללה שבמקרא לשון הקל וזלזול, כמו (מלכים א' ב, ח) והוא קללני קללה נמרצת:</text>
    </pasuk>
  </chapter>
  <chapter id="22">
    <pasuk id="1">
      <text title="והתעלמת: ">כובש עין כאלו אינו רואהו:</text>
      <text title="לא תראה, והתעלמת: ">לא תראה אותו שתתעלם ממנו, זהו פשוטו. ורבותינו אמרו פעמים שאתה מתעלם וכו':</text>
    </pasuk>
    <pasuk id="2">
      <text title="עד דרש אחיך: ">וכי תעלה על דעתך שיתנהו לו קודם שידרשהו, אלא דרשהו שלא יהא רמאי:</text>
      <text title="והשבתו לו: ">שתהא בו השבה, שלא יאכל בביתך כדי דמיו ותתבעם ממנו. מכאן אמרו, כל דבר שעושה ואוכל יעשה ויאכל, ושאינו עושה ואוכל, ימכר:</text>
    </pasuk>
    <pasuk id="3">
      <text title="לא תוכל להתעלם: ">לכבוש עינך כאלו אינך רואה אותו:</text>
    </pasuk>
    <pasuk id="4">
      <text title="הקם תקים: ">זו טעינה. להטעין משאוי שנפל מעליו:</text>
      <text title="עמו: ">עם בעליו, אבל אם הלך וישב לו, ואמר לו הואיל ועליך מצוה אם רצית לטעון טעון, פטור:</text>
    </pasuk>
    <pasuk id="5">
      <text title="לא יהיה כלי גבר על אשה: ">שתהא דומה לאיש כדי שתלך בין האנשים, שאין זו אלא לשם ניאוף:</text>
      <text title="ולא ילבש גבר שמלת אשה: ">לילך ולישב בין הנשים. דבר אחר שלא ישיר שער הערוה ושער של בית השחי:</text>
      <text title="כי תועבת: ">לא אסרה תורה אלא לבוש המביא לידי תועבה:</text>
    </pasuk>
    <pasuk id="6">
      <text title="כי יקרא: ">פרט למזומן:</text>
      <text title="לא תקח האם: ">בעודה על בניה:</text>
    </pasuk>
    <pasuk id="7">
      <text title="למען ייטב לך: ">אם מצוה קלה שאין בה חסרון כיס, אמרה תורה למען ייטב לך והארכת ימים, קל וחומר למתן שכרן של מצות חמורות:</text>
    </pasuk>
    <pasuk id="8">
      <text title="כי תבנה בית חדש: ">אם קיימת מצות שלוח הקן סופך לבנות בית חדש ותקיים מצות מעקה, שמצוה גוררת מצוה, ותגיע לכרם ושדה ולבגדים נאים. לכך נסמכו פרשיות הללו:</text>
      <text title="מעקה: ">גדר סביב לגג, ואונקלוס תרגם תיקא כעין תיק שמשמר מה שבתוכו:</text>
      <text title="כי יפול הנופל: ">ראוי זה ליפול ואף על פי כן לא תתגלגל מיתתו על ידך, שמגלגלין זכות על ידי זכאי וחובה על ידי חייב:</text>
    </pasuk>
    <pasuk id="9">
      <text title="כלאים: ">חטה ושעורה וחרצן במפולת יד:</text>
      <text title="פן תקדש: ">כתרגומו תסתאב. כל דבר הנתעב על האדם, בין לשבח כגון הקדש, בין לגנאי כגון איסור, נופל בו לשון קדש, כמו (ישעיה סה, ה) אל תגע בי כי קדשתיך:</text>
      <text title="המלאה: ">זה מילוי ותוספת שהזרע מוסיף:</text>
    </pasuk>
    <pasuk id="10">
      <text title="לא תחרוש בשור ובחמור: ">הוא הדין לכל שני מינים שבעולם, והוא הדין להנהיגם יחד קשורים זוגים בהולכת שום משא:</text>
    </pasuk>
    <pasuk id="11">
      <text title="שעטנז: ">לשון עירוב. ורבותינו פירשו שוע טווי ונוז:</text>
    </pasuk>
    <pasuk id="12">
      <text title="גדלים תעשה לך: ">אף מן הכלאים. לכך סמכן הכתוב:</text>
    </pasuk>
    <pasuk id="13">
      <text title="ובא אליה ושנאה: ">סופו:</text>
    </pasuk>
    <pasuk id="14">
      <text title="ושם לה עלילות דברים: ">עבירה גוררת עבירה, עבר על לא תשנא (ויקרא יט, יז) סופו לבא לידי לשון הרע:</text>
      <text title="את האשה הזאת: ">מכאן שאין אומר דבר אלא בפני בעל דין:</text>
    </pasuk>
    <pasuk id="15">
      <text title="אבי הנערה ואמה: ">מי שגדלו גידולים הרעים יתבזו עליה:</text>
    </pasuk>
    <pasuk id="16">
      <text title="ואמר אבי הנערה: ">מלמד שאין רשות לאשה לדבר בפני האיש:</text>
    </pasuk>
    <pasuk id="17">
      <text title="ופרשו השמלה: ">הרי זה משל, מחוורין הדברים כשמלה:</text>
    </pasuk>
    <pasuk id="18">
      <text title="ויסרו אותו: ">מלקות:</text>
    </pasuk>
    <pasuk id="20">
      <text title="ואם אמת היה הדבר: ">בעדים והתראה שזנתה לאחר אירוסין:</text>
    </pasuk>
    <pasuk id="21">
      <text title="אל פתח בית אביה: ">ראו גידולים שגדלתם:</text>
      <text title="וסקלוה אנשי עירה: ">במעמד כל אנשי עירה:</text>
      <text title="לזנות בית אביה: ">כמו בבית אביה:</text>
    </pasuk>
    <pasuk id="22">
      <text title="ומתו גם שניהם: ">להוציא מעשה חדודים שאין האשה נהנית מהם:</text>
      <text title="גם: ">לרבות הבאים מאחריהם. דבר אחר גם שניהם לרבות את הולד, שאם היתה מעוברת אין ממתינין לה עד שתלד:</text>
    </pasuk>
    <pasuk id="23">
      <text title="ומצאה איש בעיר: ">לפיכך שכב עמה, פרצה קוראה לגנב הא אילו ישבה בביתה לא אירע לה:</text>
    </pasuk>
    <pasuk id="26">
      <text title="כי כאשר יקום וגו': ">לפי פשוטו זהו משמעו, כי אנוסה היא ובחזקה עמד עליה כאדם העומד על חברו להרגו. ורבותינו דרשו בו הרי זה בא ללמד ונמצא למד וכו':</text>
    </pasuk>
  </chapter>
  <chapter id="23">
    <pasuk id="1">
      <text title="לא יקח: ">אין לו בה לקוחין ואין קידושין תופסין בה:</text>
      <text title="ולא יגלה כנף אביו: ">שומרת יבם של אביו הראויה לאביו. והרי כבר הוזהר עליה משום (ויקרא יח, יד) ערות אחי אביך, אלא לעבור על זו בשני לאוין ולסמוך לה (פסוק ג) לא יבא ממזר, ללמד שאין ממזר אלא מחייבי כריתות וקל וחומר מחייבי מיתות בית דין, שאין בעריות מיתת בית דין שאין בה כרת:</text>
    </pasuk>
    <pasuk id="2">
      <text title="פצוע דכה: ">שנפצעו או שנדכאו ביצים שלו:</text>
      <text title="וכרות שפכה: ">שנכרת הגיד ושוב אינו יורה קילוח זרע אלא שופך ושותת ואינו מוליד:</text>
    </pasuk>
    <pasuk id="3">
      <text title="לא יבא ממזר בקהל ה': ">לא ישא ישראלית:</text>
    </pasuk>
    <pasuk id="4">
      <text title="לא יבא עמוני: ">לא ישא ישראלית:</text>
    </pasuk>
    <pasuk id="5">
      <text title="על דבר: ">על העצה שיעצו אתכם להחטיאכם:</text>
      <text title="בדרך: ">כשהייתם בטירוף:</text>
    </pasuk>
    <pasuk id="7">
      <text title="לא תדרוש שלומם: ">מכלל שנאמר (פסוק יז) עמך ישב בקרבך יכול אף זה כן, תלמוד לומר לא תדרוש שלומם:</text>
    </pasuk>
    <pasuk id="8">
      <text title="לא תתעב אדומי: ">לגמרי ואף על פי שראוי לך לתעבו שיצא בחרב לקראתך:</text>
      <text title="לא תתעב מצרי: ">מכל וכל אף על פי שזרקו זכוריכם ליאור. מה טעם, שהיו לכם אכסניא בשעת הדחק. לפיכך: </text>
    </pasuk>
    <pasuk id="9">
      <text title="בנים אשר יולדו להם דור שלישי: ">ושאר האומות מותרין מיד. הא למדת שהמחטיא לאדם קשה לו מן ההורגו, שההורגו הורגו בעולם הזה, והמחטיאו מוציאו מן העולם הזה ומן העולם הבא, לפיכך אדום שקדמם בחרב לא נתעב וכן מצרים שטבעום, ואלו שהחטיאום נתעבו:</text>
    </pasuk>
    <pasuk id="10">
      <text title="כי תצא וגו' ונשמרת: ">שהשטן מקטרג בשעת הסכנה:</text>
    </pasuk>
    <pasuk id="11">
      <text title="מקרה לילה: ">דבר הכתוב בהווה:</text>
      <text title="ויצא אל מחוץ למחנה: ">זו מצות עשה:</text>
      <text title="לא יבא אל תוך המחנה: ">זו מצות לא תעשה. ואסור ליכנס למחנה לויה, וכל שכן למחנה שכינה:</text>
    </pasuk>
    <pasuk id="12">
      <text title="והיה לפנות ערב: ">סמוך להערב שמשו יטבול, שאינו טהור בלא הערב שמש:</text>
    </pasuk>
    <pasuk id="13">
      <text title="ויד תהיה לך: ">כתרגומו [ואתר], כמו (במדבר ב, יז) איש על ידו:</text>
      <text title="מחוץ למחנה: ">חוץ לענן:</text>
    </pasuk>
    <pasuk id="14">
      <text title="על אזנך: ">לבד משאר כלי תשמישך:</text>
      <text title="אזנך: ">כמו כלי זיינך:</text>
    </pasuk>
    <pasuk id="15">
      <text title="ולא יראה בך: ">הקב"ה ערות דבר:</text>
    </pasuk>
    <pasuk id="16">
      <text title="לא תסגיר עבד: ">כתרגומו. דבר אחר אפילו עבד כנעני של ישראל שברח מחוצה לארץ לארץ ישראל:</text>
    </pasuk>
    <pasuk id="18">
      <text title="לא תהיה קדשה: ">מופקרת, מקודשת ומזומנת לזנות:</text>
      <text title="ולא יהיה קדש: ">מזומן למשכב זכר. ואונקלוס תרגם לא תהא אתתא מבנת ישראל לגבר עבדא, שאף זו מופקרת לבעילת זנות היא, מאחר שאין קדושין תופסין לו בה, שהרי הוקשו לחמור, שנאמר (בראשית כב, ה) שבו לכם פה עם החמור, עם הדומה לחמור. ולא יסב גברא מבני ישראל אתתא אמא, שאף הוא נעשה קדש על ידה, שכל בעילותיו בעילות זנות שאין קדושין תופסין לו בה:</text>
    </pasuk>
    <pasuk id="19">
      <text title="אתנן זונה: ">נתן לה טלה באתננה פסול להקרבה:</text>
      <text title="ומחיר כלב: ">החליף שה בכלב:</text>
      <text title="גם שניהם: ">לרבות שינוייהם, כגון חטים ועשאן סלת:</text>
    </pasuk>
    <pasuk id="20">
      <text title="לא תשיך: ">אזהרה ללוה שלא יתן רבית למלוה, ואחר כך אזהרה למלוה (ויקרא כה לז) את כספך לא תתן לו בנשך:</text>
    </pasuk>
    <pasuk id="21">
      <text title="לנכרי תשיך: ">ולא לאחיך. לאו הבא מכלל עשה, עשה, לעבור עליו בשני לאוין ועשה:</text>
    </pasuk>
    <pasuk id="22">
      <text title="לא תאחר לשלמו: ">שלשה רגלים. ולמדוהו רבותינו מן המקרא:</text>
    </pasuk>
    <pasuk id="24">
      <text title="מוצא שפתיך תשמר ועשית: ">ליתן עשה על לא תעשה:</text>
    </pasuk>
    <pasuk id="25">
      <text title="כי תבא בכרם רעך: ">בפועל הכתוב מדבר:</text>
      <text title="כנפשך: ">כמה שתרצה:</text>
      <text title="שבעך: ">ולא אכילה גסה:</text>
      <text title="ואל כליך לא תתן: ">מכאן שלא דברה תורה אלא בשעת הבציר, בזמן שאתה נותן לכליו של בעל הבית, אבל אם שכרו לעדור ולקשקש, אינו אוכל:</text>
    </pasuk>
    <pasuk id="26">
      <text title="כי תבא בקמת רעך: ">אף זו בפועל הכתוב מדבר:</text>
    </pasuk>
  </chapter>
  <chapter id="24">
    <pasuk id="1">
      <text title="כי מצא בה ערות דבר: ">מצוה עליו [לגרשה] שלא תמצא חן בעיניו:</text>
    </pasuk>
    <pasuk id="2">
      <text title="לאיש אחר: ">אין זה בן זוגו של ראשון, הוא הוציא רשעה מתוך ביתו וזה הכניסה:</text>
    </pasuk>
    <pasuk id="3">
      <text title="ושנאה האיש האחרון: ">הכתוב מבשרו שסופו לשנאותה, ואם לאו קוברתו, שנאמר או כי ימות:</text>
    </pasuk>
    <pasuk id="4">
      <text title="אחרי אשר הטמאה: ">לרבות סוטה שנסתרה:</text>
    </pasuk>
    <pasuk id="5">
      <text title="אשה חדשה: ">שהיא חדשה לו ואפילו אלמנה, פרט למחזיר גרושתו:</text>
      <text title="ולא יעבור עליו: ">דבר הצבא:</text>
      <text title="לכל דבר: ">שהוא צורך הצבא, לא לספק מים ומזון ולא לתקן דרכים, אבל החוזרים מעורכי המלחמה על פי כהן, כגון בנה בית ולא חנכו או ארס אשה ולא לקחה, מספיקין מים ומזון ומתקנין את הדרכים:</text>
      <text title="יהיה לביתו: ">אף בשביל ביתו, אם בנה בית וחנכו ואם נטע כרם וחללו, אינו זז מביתו בשביל צורכי המלחמה:</text>
      <text title="לביתו: ">זה ביתו:</text>
      <text title="יהיה: ">לרבות את כרמו:</text>
      <text title="ושמח: ">ישמח את אשתו. ותרגומו ויחדי ית אתתיה. והמתרגם ויחדי עם אתתיה, טועה הוא, שאין זה תרגום של ושמח אלא של ושמח:</text>
    </pasuk>
    <pasuk id="6">
      <text title="לא יחבול: ">אם בא למשכנו על חובו בבית דין, לא ימשכננו בדברים שעושים בהן אוכל נפש:</text>
      <text title="רחים: ">היא התחתונה:</text>
      <text title="ורכב: ">היא העליונה:</text>
    </pasuk>
    <pasuk id="7">
      <text title="כי ימצא: ">בעדים והתראה. וכן כל כי ימצא שבתורה:</text>
      <text title="והתעמר בו: ">אינו חייב עד שישתמש בו:</text>
    </pasuk>
    <pasuk id="8">
      <text title="השמר בנגע הצרעת: ">שלא תתלוש סימני טומאה, ולא תקוץ את הבהרת:</text>
      <text title="ככל אשר יורו אתכם: ">אם להסגיר אם להחליט אם לטהר:</text>
    </pasuk>
    <pasuk id="9">
      <text title="זכור את אשר עשה ה' אלהיך למרים: ">אם באת להזהר שלא תלקה בצרעת, אל תספר לשון הרע. זכור העשוי למרים שדברה באחיה ולקתה בנגעים:</text>
    </pasuk>
    <pasuk id="10">
      <text title="כי תשה ברעך: ">תחוב בחברך:</text>
      <text title="משאת מאומה: ">חוב של כלום:</text>
    </pasuk>
    <pasuk id="12">
      <text title="לא תשכב בעבוטו: ">לא תשכב ועבוטו אצלך:</text>
    </pasuk>
    <pasuk id="13">
      <text title="כבוא השמש: ">אם כסות לילה הוא, ואם כסות יום החזירהו בבקר, וכבר כתוב בואלה המשפטים (שמות כב כה) עד בא השמש תשיבנו לו, כל היום תשיבנו לו וכבוא השמש תקחנו:</text>
      <text title="וברכך: ">ואם אינו מברכך, מכל מקום ולך תהיה צדקה:</text>
    </pasuk>
    <pasuk id="14">
      <text title="לא תעשק שכיר: ">והלא כבר כתוב, אלא לעבור על האביון בשני לאוין לא תעשוק שכר שכיר שהוא עני ואביון, ועל העשיר כבר הוזהר (ויקרא יט יג) לא תעשוק את רעך:</text>
      <text title="אביון: ">התאב לכל דבר:</text>
      <text title="מגרך: ">זה גר צדק:</text>
      <text title="בשעריך: ">זה גר תושב האוכל נבלות:</text>
      <text title="אשר בארצך: ">לרבות שכר בהמה וכלים:</text>
    </pasuk>
    <pasuk id="15">
      <text title="ואליו הוא נושא את נפשו: ">אל השכר הזה הוא נושא את נפשו למות, עלה בכבש ונתלה באילן:</text>
      <text title="והיה בך חטא: ">מכל מקום, אלא שממהרין להפרע על ידי הקורא:</text>
    </pasuk>
    <pasuk id="16">
      <text title="לא יומתו אבות על בנים: ">בעדות בנים. ואם תאמר בעון בנים, כבר נאמר איש בחטאו יומתו, אבל מי שאינו איש מת בעון אביו, הקטנים מתים בעון אבותם בידי שמים:</text>
    </pasuk>
    <pasuk id="17">
      <text title="לא תטה משפט גר יתום: ">ועל העשיר כבר הוזהר (דברים טז יט) לא תטה משפט, ושנה בעני לעבור עליו בשני לאוין, לפי שנקל להטות משפט עני יותר משל עשיר, לכך הזהיר ושנה עליו:</text>
      <text title="ולא תחבול: ">שלא בשעת הלואה:</text>
    </pasuk>
    <pasuk id="18">
      <text title="וזכרת: ">על מנת כן פדיתיך לשמור חקותי אפילו יש חסרון כיס בדבר:</text>
    </pasuk>
    <pasuk id="19">
      <text title="ושכחת עומר: ">ולא גדיש. מכאן אמרו עומר שיש בו סאתים ושכחו אינו שכחה:</text>
      <text title="בשדה: ">לרבות שכחת קמה ששכח מקצתה מלקצור:</text>
      <text title="לא תשוב לקחתו: ">מכאן אמרו, שלאחריו שכחה, שלפניו אינו שכחה, שאינו בבל תשוב:</text>
      <text title="למען יברכך: ">ואף על פי שבאת לידו שלא במתכוין, קל וחומר לעושה במתכוין. אמור מעתה, נפלה סלע מידו ומצאה עני ונתפרנס בה הרי הוא מתברך עליה:</text>
    </pasuk>
    <pasuk id="20">
      <text title="לא תפאר: ">לא תטול תפארתו ממנו. מכאן שמניחין פאה לאילן:</text>
      <text title="אחריך: ">זו שכחה:</text>
    </pasuk>
    <pasuk id="21">
      <text title="לא תעולל: ">אם מצאת בו עוללות לא תקחנה. ואיזו היא עוללות כל שאין לה לא כתף ולא נטף. יש לה אחד מהם הרי היא לבעל הבית. וראיתי בתלמוד ירושלמי איזו היא כתף, פסיגין זה על גב זה. נטף, אלו התלויות בשדרה ויורדות:</text>
    </pasuk>
  </chapter>
  <chapter id="25">
    <pasuk id="1">
      <text title="כי יהיה ריב: ">סופם להיות נגשים אל המשפט. אמור מעתה אין שלום יוצא מתוך מריבה, מי גרם ללוט לפרוש מן הצדיק הוי אומר זו מריבה:</text>
      <text title="והרשיעו את הרשע: ">יכול כל המתחייבין בדין לוקין, תלמוד לומר והיה אם בן הכות הרשע, פעמים לוקה ופעמים אינו לוקה. ומי הוא הלוקה, למוד מן הענין (פסוק ד), לא תחסום שור בדישו, לאו שלא נתק לעשה:</text>
    </pasuk>
    <pasuk id="2">
      <text title="והפילו השופט: ">מלמד שאין מלקין אותו לא עומד ולא יושב אלא מוטה:</text>
      <text title="לפניו כדי רשעתו: ">ולאחריו כדי שתים. מכאן אמרו, מלקין אותו שתי ידות מלאחריו ושליש מלפניו:</text>
      <text title="במספר: ">ואינו נקוד במספר, למד שהוא דבוק, לומר במספר ארבעים ולא ארבעים שלמים, אלא מנין שהוא סוכם ומשלים לארבעים, והן ארבעים חסר אחת:</text>
    </pasuk>
    <pasuk id="3">
      <text title="לא יוסיף: ">מכאן אזהרה למכה את חברו:</text>
      <text title="ונקלה אחיך: ">כל היום קוראו רשע ומשלקה קראו אחיך:</text>
    </pasuk>
    <pasuk id="4">
      <text title="לא תחסם שור בדישו: ">דיבר הכתוב בהווה והוא הדין לכל בהמה חיה ועוף העושים במלאכה שהיא בדבר מאכל. אם כן למה נאמר שור, להוציא את האדם:</text>
      <text title="בדישו: ">יכול יחסמנו מבחוץ, תלמוד לומר לא תחסום שור מכל מקום, ולמה נאמר דיש, לומר לך מה דיש מיוחד דבר שלא נגמרה מלאכתו וגדולו מן הארץ, אף כל כיוצא בו, יצא החולב והמגבן והמחבץ שאין גדולו מן הארץ, יצא הלש והמקטף שנגמרה מלאכתו לחלה, יצא הבודל בתמרים ובגרוגרות שנגמרה מלאכתן למעשר:</text>
    </pasuk>
    <pasuk id="5">
      <text title="כי ישבו אחים יחדו: ">שהיתה להם ישיבה אחת בעולם, פרט לאשת אחיו שלא היה בעולמו:</text>
      <text title="יחדו: ">המיוחדים בנחלה, פרט לאחיו מן האם:</text>
      <text title="ובן אין לו: ">עיין עליו בן או בת, או בן הבן, או בת הבן, או בן הבת, או בת הבת:</text>
    </pasuk>
    <pasuk id="6">
      <text title="והיה הבכור: ">גדול האחים הוא מייבם אותה:</text>
      <text title="אשר תלד: ">פרט לאילונית שאינה יולדת:</text>
      <text title="יקום על שם אחיו: ">זה שייבם את אשתו יטול נחלת המת בנכסי אביו:</text>
      <text title="ולא ימחה שמו: ">פרט לאשת סריס ששמו מחוי:</text>
    </pasuk>
    <pasuk id="7">
      <text title="השערה: ">כתרגומו לתרע בית דינא:</text>
    </pasuk>
    <pasuk id="8">
      <text title="ועמד: ">בעמידה:</text>
      <text title="ואמר: ">בלשון הקודש, ואף היא דבריה בלשון הקודש:</text>
    </pasuk>
    <pasuk id="9">
      <text title="וירקה בפניו: ">על גבי קרקע:</text>
      <text title="אשר לא יבנה: ">מכאן למי שחלץ שלא יחזור וייבם, דלא כתיב אשר לא בנה, אלא אשר לא יבנה, כיון שלא בנה שוב לא יבנה:</text>
    </pasuk>
    <pasuk id="10">
      <text title="ונקרא שמו וגו': ">מצוה על כל העומדים שם לומר חלוץ הנעל:</text>
    </pasuk>
    <pasuk id="11">
      <text title="כי ינצו אנשים: ">סופן לבא ליד מכות, כמו שנאמר מיד מכהו. אין שלום יוצא מתוך ידי מריבה:</text>
    </pasuk>
    <pasuk id="12">
      <text title="וקצותה את כפה: ">ממון דמי בשתו. הכל לפי המבייש והמתבייש. או אינו אלא ידה ממש, נאמר כאן לא תחוס, ונאמר להלן בעדים זוממין (לעיל יט יג) לא תחוס, מה להלן ממון, אף כאן ממון:</text>
    </pasuk>
    <pasuk id="13">
      <text title="אבן ואבן: ">משקלות:</text>
      <text title="גדולה וקטנה: ">גדולה שמכחשת את הקטנה, שלא יהא נוטל בגדולה ומחזיר בקטנה:</text>
    </pasuk>
    <pasuk id="14">
      <text title="לא יהיה לך: ">אם עשית כן לא יהיה לך כלום:</text>
    </pasuk>
    <pasuk id="15">
      <text title="אבן שלמה וצדק יהיה לך: ">אם עשית כן יהיה לך הרבה:</text>
    </pasuk>
    <pasuk id="17">
      <text title="זכור את אשר עשה לך: ">אם שקרת במדות ובמשקלות הוי דואג מגרוי האויב, שנאמר (משלי יא א) מאזני מרמה תועבת ה', וכתיב בתריה בא זדון ויבא קלון:</text>
    </pasuk>
    <pasuk id="18">
      <text title="אשר קרך בדרך: ">לשון מקרה. דבר אחר לשון קרי וטומאה, שהיה מטמאן במשכב זכור. דבר אחר לשון קור וחום, צננך והפשירך מרתיחתך, שהיו כל האומות יראים להלחם בכם ובא זה והתחיל והראה מקום לאחרים. משל לאמבטי רותחת שאין כל בריה יכולה לירד בתוכה, בא בן בליעל אחד קפץ וירד לתוכה. אף על פי שנכוה, הקרה אותה בפני אחרים:</text>
      <text title="ויזנב בך: ">מכת זנב, חותך מילות וזורק כלפי מעלה:</text>
      <text title="כל הנחשלים אחריך: ">חסרי כח מחמת חטאם, שהיה הענן פולטן:</text>
      <text title="ואתה עיף ויגע: ">עיף בצמא, דכתיב (שמות יז ג) ויצמא שם העם למים, וכתיב אחריו ויבא עמלק:</text>
      <text title="ויגע: ">בדרך:</text>
      <text title="ולא ירא: ">עמלק, אלהים, מלהרע לך:</text>
    </pasuk>
    <pasuk id="19">
      <text title="תמחה את זכר עמלק: ">מאיש ועד אשה מעולל ועד יונק משור ועד שה (שמואל א' טו ג). שלא יהא שם עמלק נזכר אפילו על הבהמה, לומר בהמה זו משל עמלק היתה:</text>
    </pasuk>
  </chapter>
  <chapter id="26">
    <pasuk id="1">
      <text title="והיה כי תבוא וירשתה וישבת בה: ">מגיד שלא נתחייבו בבכורים עד שכבשו את הארץ וחלקוה:</text>
    </pasuk>
    <pasuk id="2">
      <text title="מראשית: ">ולא כל ראשית, שאין כל הפירות חייבין בבכורים אלא שבעת המינין בלבד. נאמר כאן ארץ, ונאמר להלן (לעיל ח, ח) ארץ חטה ושעורה וגו', מה להלן משבעת המינים שנשתבחה בהם ארץ ישראל, אף כאן שבח ארץ ישראל שהן שבעה מינין זית שמן זית אגורי ששמנו אגור בתוכו ודבש הוא דבש תמרים:</text>
      <text title="מראשית: ">אדם יורד לתוך שדהו ורואה תאנה שבכרה כורך עליה גמי לסימן ואומר הרי זו בכורים:</text>
    </pasuk>
    <pasuk id="3">
      <text title="אשר יהיה בימים ההם: ">אין לך אלא כהן שבימיך, כמו שהוא:</text>
      <text title="ואמרת אליו: ">שאינך כפוי טובה:</text>
      <text title="הגדתי היום: ">פעם אחת בשנה ולא שתי פעמים:</text>
    </pasuk>
    <pasuk id="4">
      <text title="ולקח הכהן הטנא מידך: ">להניף אותו. כהן מניח ידו תחת יד הבעלים ומניף:</text>
    </pasuk>
    <pasuk id="5">
      <text title="וענית: ">לשון הרמת קול:</text>
      <text title="ארמי אבד אבי: ">מזכיר חסדי המקום ארמי אובד אבי, לבן בקש לעקור את הכל, כשרדף אחר יעקב. ובשביל שחשב לעשות, חשב לו המקום כאלו עשה, שאומות העולם חושב להם הקב"ה מחשבה [רעה] כמעשה:</text>
      <text title="וירד מצרימה: ">ועוד אחרים באו עלינו לכלותנו, שאחרי זאת ירד יעקב למצרים:</text>
      <text title="במתי מעט: ">בשבעים נפש:</text>
    </pasuk>
    <pasuk id="9">
      <text title="אל המקום הזה: ">זה בית המקדש:</text>
      <text title="ויתן לנו את הארץ: ">כמשמעו:</text>
    </pasuk>
    <pasuk id="10">
      <text title="והנחתו: ">מגיד שנוטלו אחר הנחת הכהן ואוחזו בידו כשהוא קורא, וחוזר ומניף:</text>
    </pasuk>
    <pasuk id="11">
      <text title="ושמחת בכל הטוב: ">מכאן אמרו אין קורין מקרא בכורים אלא בזמן שמחה מעצרת ועד החג, שאדם מלקט תבואתו ופירותיו ויינו ושמנו, אבל מהחג ואילך מביא ואינו קורא:</text>
      <text title="אתה והלוי: ">אף הלוי חייב בבכורים אם נטעו בתוך עריהם:</text>
      <text title="והגר אשר בקרבך: ">(שם מכות יט) מביא ואינו קורא, שאינו יכול לומר לאבותינו:</text>
    </pasuk>
    <pasuk id="12">
      <text title="כי תכלה לעשר את כל מעשר תבואתך בשנה השלישית: ">כשתגמור להפריש מעשרות של שנה השלישית, קבע זמן הביעור והוידוי בערב הפסח של שנה הרביעית, שנאמר (דברים יד, כח) מקצה שלש שנים תוציא וגו'. נאמר כאן מקץ, ונאמר להלן (שם לא י) מקץ שבע שנים, לענין הקהל מה להלן רגל אף כאן רגל, אי מה להלן חג הסוכות אף כאן חג הסוכות, תלמוד לומר כי תכלה לעשר, מעשרות של שנה השלישית רגל שהמעשרות כלין בו, וזהו פסח, שהרבה אילנות יש שנלקטין אחר הסוכות, נמצאו מעשרות של שלישית כלין בפסח של רביעית, וכל מי ששהה מעשרותיו הצריכו הכתוב לבערו מן הבית:</text>
      <text title="שנת המעשר: ">שנה שאין נוהג בה אלא מעשר אחד משני מעשרות שנהגו בשתי שנים שלפניה, ששנה ראשונה של שמיטה נוהג בה מעשר ראשון, כמו שנאמר (במדבר יח כו) כי תקחו מאת בני ישראל את המעשר, ומעשר שני, שנאמר (דברים יד כג) ואכלת לפני ה' אלהיך מעשר דגנך תירושך ויצהרך, הרי שני מעשרות, ובא ולמדך כאן בשנה השלישית שאין נוהג מאותן שני מעשרות אלא האחד ואיזה, זה מעשר ראשון. ותחת מעשר שני תן מעשר עני שנאמר כאן ונתת ללוי. את אשר לו הרי מעשר ראשון. לגר ליתום ולאלמנה זה מעשר עני:</text>
      <text title="ואכלו בשעריך ושבעו: ">תן להם כדי שבען מכאן אמרו אין פוחתין לעני בגורן פחות מחצי קב חטים וכו':</text>
    </pasuk>
    <pasuk id="13">
      <text title="ואמרת לפני ה' אלהיך: ">התודה שנתת מעשרותיך:</text>
      <text title="בערתי הקדש מן הבית: ">זה מעשר שני ונטע רבעי, ולמדך שאם שהה מעשרותיו של שתי שנים ולא העלם לירושלים, שצריך להעלותם עכשיו:</text>
      <text title="וגם נתתיו ללוי: ">זה מעשר ראשון. וגם לרבות תרומה ובכורים:</text>
      <text title="ולגר ליתום ולאלמנה: ">זה מעשר עני:</text>
      <text title="ככל מצותך: ">נתתים כסדרן ולא הקדמתי תרומה לבכורים, ולא מעשר לתרומה ולא שני לראשון, שהתרומה קרויה ראשית, שהיא ראשונה משנעשה דגן, וכתיב (שמות כב כח) מלאתך ודמעך לא תאחר, לא תשנה את הסדר:</text>
      <text title="לא עברתי ממצותיך: ">לא הפרשתי ממין על שאינו מינו ומן החדש על הישן:</text>
      <text title="ולא שכחתי: ">מלברך על הפרשת מעשרות:</text>
    </pasuk>
    <pasuk id="14">
      <text title="לא אכלתי באני ממנו: ">מכאן שאסור לאונן:</text>
      <text title="ולא בערתי ממנו בטמא: ">בין שאני טמא והוא טהור, בין שאני טהור והוא טמא. והיכן הוזהר על כך (לעיל יב יז) לא תוכל לאכול בשעריך, זו אכילת טומאה, כמו שנאמר בפסולי המקודשים (לעיל טו כב) בשעריך תאכלנו הטמא והטהור וגו', אבל זה לא תוכל לאכול דרך אכילת שעריך האמור במקום אחר:</text>
      <text title="ולא נתתי ממנו למת: ">לעשות לו ארון ותכריכין:</text>
      <text title="שמעתי בקול ה' אלהי: ">הביאותיו לבית הבחירה:</text>
      <text title="עשיתי ככל אשר צויתני: ">שמחתי ושימחתי בו:</text>
    </pasuk>
    <pasuk id="15">
      <text title="השקיפה ממעון קדשך: ">עשינו מה שגזרת עלינו, עשה אתה מה שעליך לעשות, שאמרת (ויקרא כו, ג) אם בחקתי תלכו ונתתי גשמיכם בעתם:</text>
      <text title="אשר נתתה לנו כאשר נשבעת לאבתינו: ">לתת לנו וקיימת ארץ זבת חלב ודבש:</text>
    </pasuk>
    <pasuk id="16">
      <text title="היום הזה ה' אלהיך מצוך: ">בכל יום יהיו בעיניך חדשים, כאלו בו ביום נצטוית עליהם:</text>
      <text title="ושמרת ועשית אותם: ">בת קול מברכתו הבאת בכורים היום, תשנה לשנה הבאה:</text>
    </pasuk>
    <pasuk id="17">
      <text title="האמרת: ">והאמירך (פסוק יח) אין להם עד מוכיח במקרא ולי נראה שהוא לשון הפרשה והבדלה הבדלתי לך מאלהי הנכר להיות לך לאלהים, והוא הפרישך אליו מעמי הארץ להיות לו לעם סגולה ומצאתי להם עד והוא לשון תפארת כמו יתאמרו כל פועלי און (תהלים צ"ד, ד):</text>
    </pasuk>
    <pasuk id="18">
      <text title="כאשר דבר לך: ">והייתם לי סגולה (שמות יט, ה):</text>
    </pasuk>
    <pasuk id="19">
      <text title="ולהיתך עם קדוש וגו' כאשר דבר: ">והייתם לי קדושים (ויקרא כ, כו):</text>
    </pasuk>
  </chapter>
  <chapter id="27">
    <pasuk id="1">
      <text title="שמור את כל המצוה: ">לשון הווה גרדנ"ט בלע"ז (בעאבאכטענד):</text>
    </pasuk>
    <pasuk id="2">
      <text title="והקמות לך: ">בירדן ואחר כך תוציא משם אחרות ותבנה מהן מזבח בהר עיבל נמצאת אתה אומר ג' מיני אבנים היו שנים עשר בירדן וכנגדן בגלגל וכנגדן בהר עיבל כדאיתא במסכת סוטה (ל"ה):</text>
    </pasuk>
    <pasuk id="8">
      <text title="באר היטב: ">בשבעים לשון:</text>
    </pasuk>
    <pasuk id="9">
      <text title="הסכת: ">כתרגומו:</text>
      <text title="היום הזה נהיית לעם: ">בכל יום יהיו בעיניך כאילו היום באת עמו בברית:</text>
    </pasuk>
    <pasuk id="12">
      <text title="לברך את העם: ">כדאיתא במסכת סוטה (לב א) ששה שבטים עלו לראש הר גריזים, וששה לראש הר עיבל והכהנים והלוים והארון למטה באמצע הפכו לוים פניהם כלפי הר גריזים ופתחו בברכה ברוך האיש אשר לא יעשה פסל ומסכה וגו' ואלו ואלו עונין אמן. חזרו והפכו פניהם כלפי הר עיבל ופתחו בקללה ואומרים, (פסוק טו) ארור האיש אשר יעשה פסל וגו' וכן כולם עד (פסוק כו) ארור אשר לא יקים:</text>
    </pasuk>
    <pasuk id="16">
      <text title="מקלה אביו: ">מזלזל לשון ונקלה אחיך (לעיל כ"ה, ג):</text>
    </pasuk>
    <pasuk id="17">
      <text title="מסיג גבול: ">מחזירו לאחוריו וגונב את הקרקע לשון והוסג אחור (ישעיה נט, יד):</text>
    </pasuk>
    <pasuk id="18">
      <text title="משגה עור: ">הסומא בדבר ומשיאו עצה רעה:</text>
    </pasuk>
    <pasuk id="24">
      <text title="מכה רעהו בסתר: ">על לשון הרע הוא אומר. ראיתי ביסודו של רבי משה הדרשן י"א ארורים יש כאן כנגד י"א שבטים וכנגד שמעון לא כתב ארור לפי שלא היה בלבו לברכו לפני מותו כשברך שאר השבטים לכך לא רצה לקללו:</text>
    </pasuk>
    <pasuk id="26">
      <text title="אשר לא יקים: ">כאן כלל את כל התורה כולה וקבלוה עליהם באלה ובשבועה:</text>
    </pasuk>
  </chapter>
  <chapter id="28">
    <pasuk id="4">
      <text title="שגר אלפיך: ">ולדות בקרך שהבהמה משגרת ממעיה:</text>
      <text title="ועשתרות צאנך: ">כתרגומו. ורבותינו אמרו למה נקרא שמם עשתרות שמעשירות את בעליהן ומחזיקות אותם כעשתרות הללו שהן סלעים חזקים:</text>
    </pasuk>
    <pasuk id="5">
      <text title="ברוך טנאך: ">פירותיך. דבר אחר טנאך דבר לח שאתה מסנן בסלים:</text>
      <text title="ומשארתך: ">דבר יבש שנשאר בכלי ואינו זב:</text>
    </pasuk>
    <pasuk id="6">
      <text title="ברוך אתה בבאך וברוך אתה בצאתך: ">שתהא יציאתך מן העולם בלא חטא כביאתך לעולם:</text>
    </pasuk>
    <pasuk id="7">
      <text title="ובשבעה דרכים ינוסו לפניך: ">כן דרך הנבהלים לברוח מתפזרין לכל צד:</text>
    </pasuk>
    <pasuk id="20">
      <text title="המארה: ">חסרון כמו צרעת ממארת (ויקרא יג, נב):</text>
      <text title="המהומה: ">שגוש קול בהלות:</text>
    </pasuk>
    <pasuk id="22">
      <text title="בשחפת: ">שבשרו נשחף ונפוח:</text>
      <text title="ובקדחת: ">לשון כי אש קדחה באפי (דברים לב, כב) והיא אש של חולים מלויי"ד בלע"ז (פיעבערהימצע) שהיא חמה מאד:</text>
      <text title="ובדלקת: ">חמה יותר מקדחת ומיני חלאים הם:</text>
      <text title="ובחרחר: ">חולי המחממו תוך הגוף וצמא תמיד למים ובלע"ז אישרדימינ"ט (התיבשות) לשון ועצמי חרה מני חרב (איוב ל, ל) נחר מפוח מאש (ירמי' ו, כט):</text>
      <text title="ובחרב: ">יביא עליך גייסות:</text>
      <text title="שדפון וירקון: ">מכות תבואה שבשדות:</text>
      <text title="שדפון: ">רוח קדים אשלי"דה בלע"ז (זאננפערבראננט):</text>
      <text title="ירקון: ">יובש ופני התבואה מכסיפין ונהפכין לירקון קמ"א בלע"ז (געלב):</text>
      <text title="עד אבדך: ">תרגום עד דתיביד כלומר עד אבוד אותך שתכלה מאליך:</text>
    </pasuk>
    <pasuk id="23">
      <text title="והיו שמיך אשר על ראשך נחשת: ">קללות הללו משה מפי עצמו אמרן ושבהר סיני מפי הקב"ה אמרן כמשמען ושם נאמר (ויקרא כו, יד) ואם לא תשמעו לי, ואם תלכו עמי קרי (ויקרא כו, כא) וכן הוא אומר (פסוק טו) בקול ה' אלהיך (פסוק כא) ידבק ה' בך, יככה ה' (פסוק כב) הקיל משה בקללותיו לאמרן בלשון יחיד וגם כן בקללה זו הקל שבראשונות הוא אומר את שמיכם כברזל את ארצכם כנחושה, (ויקרא כו, יט) שלא יהיו השמים מזיעין כדרך שאין הברזל מזיע, ומתוך כך יהא חורב בעולם והארץ תהא מזיעה כדרך שהנחשת מזיע, והיא מרקבת פירותיה, וכאן הוא אומר שמיך נחשת וארצך ברזל, שיהיו שמים מזיעין אף על פי שלא יריקו מטר מכל מקום לא יהיה חורב של אבדון בעולם, והארץ לא תהא מזיעה כדרך שאין הברזל מזיע, ואין הפירות מרקיבין. ומכל מקום קללה היא, בין שהיא כנחשת בין שהיא כברזל, לא תוציא פירות, וכן השמים לא יריקו מטר:</text>
    </pasuk>
    <pasuk id="24">
      <text title="מטר ארצך אבק ועפר: ">זיקא דבתר מטרא, מטר יורד ולא כל צרכו ואין בו כדי להרביץ את העפר, והרוח באה ומעלה את האבק ומכסה את עשב הזרעים שהן לחים מן המים ונדבק בהם ונעשה טיט ומתיבש ומרקיבין:</text>
    </pasuk>
    <pasuk id="25">
      <text title="לזעוה: ">לאימה ולזיע, שיזועו כל שומעי מכותיך ממך ויאמרו אוי לנו שלא יבוא עלינו כדרך שבא על אלו:</text>
    </pasuk>
    <pasuk id="27">
      <text title="בשחין מצרים: ">רע היה מאד, לח מבחוץ ויבש מבפנים, כדאיתא בבכורות (מא א):</text>
      <text title="גרב: ">שחין לח:</text>
      <text title="חרס: ">שחין יבש כחרס:</text>
    </pasuk>
    <pasuk id="28">
      <text title="ובתמהון לבב: ">אוטם הלב אשטורדישו"ן בלע"ז [תדהמה]:</text>
    </pasuk>
    <pasuk id="29">
      <text title="עשוק: ">בכל מעשיך יהיה ערעור:</text>
    </pasuk>
    <pasuk id="30">
      <text title="ישגלנה: ">לשון שגל, פלגש, והכתוב כנהו לשבח ישכבנה ותקון סופרים הוא זה:</text>
      <text title="תחללנו: ">בשנה הרביעית לאכול פריו:</text>
    </pasuk>
    <pasuk id="32">
      <text title="וכלות אליהם: ">מצפות אליהם שישובו ואינם שבים. כל תוחלת שאינה באה קרויה כליון עינים:</text>
    </pasuk>
    <pasuk id="37">
      <text title="לשמה: ">אשטורדישו"ן [תדהמה] כל הרואה אותך ישום עליך:</text>
      <text title="למשל: ">כשתבא מכה רעה על אדם, יאמרו זו דומה למכת פלוני:</text>
      <text title="ולשנינה: ">לשון ושננתם (לעיל ו, ז) ידברו בך, וכן תרגומו ולשועי, לשון ספור, ואשתעי:</text>
    </pasuk>
    <pasuk id="38">
      <text title="יחסלנו: ">יכלנו, ועל שם כך נקרא חסיל, שמכלה את הכל:</text>
    </pasuk>
    <pasuk id="40">
      <text title="כי ישל: ">ישיר פירותיו, לשון (לעיל יט, ה) ונשל הברזל:</text>
    </pasuk>
    <pasuk id="42">
      <text title="יירש הצלצל: ">יעשנו הארבה רש מן הפרי:</text>
      <text title="יירש: ">יעני:</text>
      <text title="צלצל: ">מין ארבה. ואי אפשר לפרש יירש לשון ירושה, שאם כן היה לו לכתוב ירש, ולא לשון הורשה וגירושין, שאם כן היה לכתוב יוריש:</text>
    </pasuk>
    <pasuk id="47">
      <text title="מרב כל: ">בעוד שהיה לך כל טוב:</text>
    </pasuk>
    <pasuk id="49">
      <text title="כאשר ידאה הנשר: ">פתאום ודרך מצלחת ויקלו סוסיו:</text>
      <text title="לא תשמע לשונו: ">לא תכיר לשונו, וכן (בראשית מא, טו) תשמע חלום לפתור אותו. וכן (שם מב, כג) כי שומע יוסף אינטינדר"י בלע"ז [להבין]:</text>
    </pasuk>
    <pasuk id="52">
      <text title="עד רדת חמתיך: ">לשון רדוי וכבוש:</text>
    </pasuk>
    <pasuk id="53">
      <text title="ואכלת פרי בטנך בשר בניך וגו' במצור: ">מחמת שיהיו צרין על העיר ויהיה שם מצוק עקת רעבון:</text>
    </pasuk>
    <pasuk id="54">
      <text title="הרך בך והענג: ">הוא הרך הוא הענוג, לשון פינוק. ומהתענג ומרך מוכיח עליהם ששניהם אחד, אף על פי שהוא מפונק ודעתו קצה בדבר מאוס, ימתק לו לרעבונו בשר בניו ובנותיו עד כי תרע עינו בבניו הנותרים מתת לאחד מהם מבשר בניו אחיהם אשר יאכל. דבר אחר הרך בך הרחמני ורך הלבב, מרוב רעבנותם, יתאכזרו ולא יתנו מבשר בניהם השחוטים לבניהם הנותרים:</text>
    </pasuk>
    <pasuk id="56">
      <text title="תרע עינה באיש חיקה ובבנה ובבתה: ">הגדולים:</text>
    </pasuk>
    <pasuk id="57">
      <text title="ובשליתה: "> בניה הקטנים בכולן תהא עינה צרה כשתאכל את האחד מליתן לאשר אצלה מן הבשר:</text>
    </pasuk>
    <pasuk id="59">
      <text title="והפלא ה' את מכתך: ">מופלאות ומובדלות משאר מכות:</text>
      <text title="ונאמנות: "> ליסרך לקיים שליחותן:</text>
    </pasuk>
    <pasuk id="60">
      <text title="אשר יגרת מפניהם: ">מפני המכות כשהיו ישראל רואים מכות משונות הבאות על מצרים היו יראים מהם שלא יבואו גם עליהם, תדע שכן כתיב (שמות טו כו) אם שמוע וגו' כל המחלה אשר שמתי במצרים לא אשים עליך, אין מיראין את האדם אלא בדבר שהוא יגור ממנו:</text>
    </pasuk>
    <pasuk id="61">
      <text title="יעלם: ">לשון עלייה:</text>
    </pasuk>
    <pasuk id="62">
      <text title="ונשארתם במתי מעט תחת וגו': ">מועטין חלף מרובין:</text>
    </pasuk>
    <pasuk id="63">
      <text title="כן ישיש ה': ">את אויביכם עליכם להאביד וגו':</text>
      <text title="ונסחתם: ">לשון עקירה וכן (משלי טו, כה) בית גאים יסח ה':</text>
    </pasuk>
    <pasuk id="64">
      <text title="ועבדת שם אלהים אחרים: ">כתרגומו, לא עבודת אלהות ממש, אלא מעלים מס וגולגליות לכומרי עבודה זרה:</text>
    </pasuk>
    <pasuk id="65">
      <text title="לא תרגיע: ">לא תנוח, כמו (ישעיה כח, יב) וזאת המרגעה:</text>
      <text title="לב רגז: ">לב חרד, כתרגומו דחל, כמו (שם יד ט) שאול מתחת רגזה לך, (שמות טו, יד) שמעו עמים ירגזון, (שמואל ב' כב, ח) מוסדות השמים ירגזו:</text>
      <text title="וכליון עינים: ">מצפה לישועה ולא תבא:</text>
    </pasuk>
    <pasuk id="66">
      <text title="חייך תלואים לך: ">על הספק, כל ספק קרוי תלוי, שמא אמות היום בחרב הבאה עלינו. ורבותינו דרשו זה הלוקח תבואה מן השוק:</text>
      <text title="ולא תאמין בחייך: ">זה הסומך על הפלטר:</text>
    </pasuk>
    <pasuk id="67">
      <text title="בבקר תאמר מי יתן ערב: ">ויהיה הערב של אמש:</text>
      <text title="ובערב תאמר מי יתן בקר: ">של שחרית, שהצרות מתחזקות תמיד וכל שעה מרובה קללתה משלפניה:</text>
    </pasuk>
    <pasuk id="68">
      <text title="באניות: ">בספינות בשביה:</text>
      <text title="והתמכרתם שם לאיביך: ">אתם מבקשים להיות נמכרים להם לעבדים ולשפחות:</text>
      <text title="ואין קנה: ">כי יגזרו עליך הרג וכליון:</text>
      <text title="והתמכרתם: ">בלע"ז איפורוונדרי"ץ וו"ש [ותמכרו עצמכם] ולא יתכן לפרש והתמכרתם לשון ונמכרתם על ידי מוכרים אחרים, מפני שנאמר אחריו ואין קונה:</text>
    </pasuk>
    <pasuk id="69">
      <text title="לכרת את בני ישראל: ">שיקבלו עליהם את התורה באלה ובשבועה:</text>
      <text title="מלבד הברית: ">קללות שבתורת כהנים שנאמרו בסיני:</text>
    </pasuk>
  </chapter>
  <chapter id="29">
    <pasuk id="3">
      <text title="ולא נתן ה' לכם לב לדעת: ">להכיר את חסדי הקב"ה ולידבק בו:</text>
      <text title="עד היום הזה: ">שמעתי שאותו היום שנתן משה ספר התורה לבני לוי, כמו שכתוב (לקמן לא, ט) ויתנה אל הכהנים בני לוי באו כל ישראל לפני משה ואמרו לו משה רבינו אף אנו עמדנו בסיני וקבלנו את התורה ונתנה לנו, ומה אתה משליט את בני שבטך עליה, ויאמרו לנו יום מחר לא לכם נתנה, לנו נתנה. ושמח משה על הדבר, ועל זאת אמר להם היום הזה נהיית לעם וגו' (לעיל כז, ט), היום הזה הבנתי שאתם דבקים וחפצים במקום:</text>
    </pasuk>
    <pasuk id="6">
      <text title="ותבאו אל המקום הזה: ">עתה אתם רואים עצמכם בגדולה וכבוד אל תבעטו במקום ואל ירום לבבכם, ושמרתם את דברי הברית הזאת. דבר אחר ולא נתן ה' לכם לב לדעת, שאין אדם עומד על סוף דעתו של רבו וחכמת משנתו עד ארבעים שנה ולפיכך לא הקפיד עליכם המקום עד היום הזה, אבל מכאן ואילך יקפיד ולפיכך (פסוק ח) ושמרתם את דברי הברית הזאת וגו':</text>
    </pasuk>
    <pasuk id="9">
      <text title="אתם נצבים: ">מלמד שכנסם משה לפני הקב"ה ביום מותו להכניסם בברית:</text>
      <text title="ראשיכם שבטיכם: ">ראשיכם לשבטיכם:</text>
      <text title="זקניכם ושטריכם: ">החשוב חשוב קודם ואחר כך כל איש ישראל:</text>
    </pasuk>
    <pasuk id="10">
      <text title="מחטב עציך: ">מלמד שבאו כנענים להתגייר בימי משה, כדרך שבאו גבעונים בימי יהושע. וזהו האמור בגבעונים (יהושע ט, ד) ויעשו גם המה בערמה, ונתנם משה חוטבי עצים ושואבי מים:</text>
    </pasuk>
    <pasuk id="11">
      <text title="לעברך: ">להיותך עובר בברית. ולא יתכן לפרשו כמו להעבירך, אלא כמו (לעיל ד, יד) לעשותכם אותם:</text>
      <text title="לעברך בברית: ">דרך העברה, כך היו כורתים ברית, עושין מחיצה מכאן ומחיצה מכאן ועוברים בינתים, כמו שנאמר (ירמיה לד, יח) העגל אשר כרתו לשנים ויעברו בין בתריו:</text>
    </pasuk>
    <pasuk id="12">
      <text title="למען הקים אותך היום לו לעם: ">כל כך הוא נכנס לטרוח למען קיים אותך לפניו לעם:</text>
      <text title="והוא יהיה לך לאלהים: ">לפי שדבר לך ונשבע לאבותיך שלא להחליף את זרעם באומה אחרת, לכך הוא אוסר אתכם בשבועות הללו, שלא תקניטוהו אחר שהוא אינו יכול להבדל מכם. עד כאן פירשתי לפי פשוטו של פרשה. ומדרש אגדה למה נסמכה פרשת אתם נצבים לקללות, לפי ששמעו ישראל מאה קללות חסר שתים, חוץ ממ"ט שבתורת כהנים, הוריקו פניהם ואמרו מי יוכל לעמוד באלו, התחיל משה לפייסם:</text>
      <text title="אתם נצבים היום: ">הרבה הכעסתם למקום ולא עשה אתכם כלייה והרי אתם קיימים לפניו</text>
      <text title="היום: ">כיום הזה שהוא קיים והוא מאפיל ומאיר, כך האיר לכם וכך עתיד להאיר לכם, והקללות והיסורין מקיימין אתכם ומציבין אתכם לפניו. ואף הפרשה שלמעלה מזו פיוסין הם, אתם ראיתם את כל אשר עשה. דבר אחר,:</text>
      <text title="אתם נצבים: ">לפי שהיו ישראל יוצאין מפרנס לפרנס ממשה ליהושע, לפיכך עשה אותם מצבה כדי לזרזם וכן עשה יהושע וכן שמואל (שמואל א' יב, ז) התיצבו ואשפטה אתכם, כשיצאו מידו ונכנסו לידו של שאול:</text>
    </pasuk>
    <pasuk id="14">
      <text title="ואת אשר איננו פה: ">ואף עם דורות העתידים להיות:</text>
    </pasuk>
    <pasuk id="15">
      <text title="כי אתם ידעתם וגו' ותראו את שקוציהם: ">לפי שראיתם האומות עובדי עבודה זרה ושמא השיא לב אחד מכם אותו ללכת אחריהם פן יש בכם וגו' (פסוק יז) לפיכך אני צריך להשביעכם:</text>
    </pasuk>
    <pasuk id="16">
      <text title="ותראו את שקוציהם: ">על שם שהם מאוסים כשקצים:</text>
      <text title="גלליהם: ">שמוסרחים ומאוסין כגלל:</text>
      <text title="עץ ואבן: ">אותן של עצים ושל אבנים ראיתם בגלוי, לפי שאין הגוים יראים שמא יגנבו, אבל של כסף וזהב עמהם בחדרי משכיתם הם, לפי שהם יראים שמא יגנבו:</text>
    </pasuk>
    <pasuk id="17">
      <text title="פן יש בכם: ">שמא יש בכם:</text>
      <text title="אשר לבבו פנה היום: ">מלקבל עליו הברית:</text>
      <text title="שרש פרה ראש ולענה: ">שרש מגדל עשב מר כגידין, שהם מרים, כלומר מפרה ומרבה רשע בקרבכם:</text>
    </pasuk>
    <pasuk id="18">
      <text title="והתברך בלבבו: ">לשון ברכה, יחשוב בלבו ברכת שלום לעצמו לאמר, לא יבואוני קללות הללו, אך שלום יהיה לי:</text>
      <text title="והתברך: ">בינדיר"א שי"י בלע"ז [יברך את עצמו], כמו והתגלח והתפלל:</text>
      <text title="בשררות לבי אלך: ">במראית לבי, כמו (במדבר כד, יז) אשורנו ולא קרוב, כלומר מה שלבי רואה לעשות:</text>
      <text title="למען ספות הרוה: ">לפי שאוסיף לו פורענות על מה שעשה עד הנה בשוגג והייתי מעביר עליהם, וגורם עתה שאצרפם עם המזיד ואפרע ממנו הכל. וכן תרגם אונקלוס בדיל לאוספא ליה חטאי שלותא על זדנותא, שאוסיף לו אני השגגות על הזדונות:</text>
      <text title="הרוה: ">שוגג שהוא עושה כאדם שכור שלא מדעת:</text>
      <text title="הצמאה: ">שהוא עושה מדעת ובתאוה:</text>
    </pasuk>
    <pasuk id="19">
      <text title="יעשן אף ה': ">על ידי כעס הגוף מתחמם והעשן יוצא מן האף, וכן (ש"ב כב, ט) עלה עשן באפו ואף על פי שאין זו לפני המקום, הכתוב משמיע את האוזן כדרך שהיא רגילה ויכולה לשמוע, כפי דרך הארץ:</text>
      <text title="וקנאתו: ">לשון חמה אנפרטמינ"ט [חמה] אחיזת לבישת נקמה, ואינו מעביר על המדה:</text>
    </pasuk>
    <pasuk id="20">
      <text title="הכתובה בספר התורה הזה: ">ולמעלה הוא אומר (לעיל כח, סא) בספר התורה הזאת גם כל חלי וכל מכה וגו', הזאת לשון נקבה מוסב על התורה. הזה לשון זכר מוסב על הספר, ועל ידי פסוק הטעמים הן נחלקין לשתי לשונות, בפרשת הקללות הטפחא נתונה תחת בספר, והתורה הזאת דבוקים זה לזה, לכך אמר הזאת וכאן הטפחה נתונה תחת התורה, נמצא ספר התורה דבוקים זה לזה לפיכך לשון זכר נופל אחריו, שהלשון נופל על הספר:</text>
    </pasuk>
    <pasuk id="25">
      <text title="לא ידעום: ">לא ידעו בהם גבורת אלהות:</text>
      <text title="ולא חלק להם: ">לא נתנם לחלקם. ואונקלוס תרגם ולא אוטיבא להון, לא הטיבו להם שום טובה, ולשון לא חלק אותו אלוה שבחרו להם לא חלק להם שום נחלה ושום חלק:</text>
    </pasuk>
    <pasuk id="27">
      <text title="ויתשם ה': ">כתרגומו וטלטלינון, וכן (ירמיה יב יד) הנני נותשם מעל אדמתם:</text>
    </pasuk>
    <pasuk id="28">
      <text title="הנסתרת לה' אלהינו: ">ואם תאמרו מה בידינו לעשות, אתה מעניש את הרבים על הרהורי היחיד, שנאמר (פסוק יז) פן יש בכם איש וגו', ואחר כך (פסוק כא) וראו את מכות הארץ ההיא, והלא אין אדם יודע טמונותיו של חבירו, אין אני מעניש אתכם על הנסתרות, שהן לה' אלהינו והוא יפרע מאותו יחיד, אבל הנגלות, לנו ולבנינו לבער הרע מקרבנו, ואם לא נעשה דין בהם יענשו את הרבים. נקוד על לנו ולבנינו, לדרוש, שאף על הנגלות לא ענש את הרבים עד שעברו את הירדן משקבלו עליהם את השבועה בהר גרזים ובהר עיבל ונעשו ערבים זה לזה:</text>
    </pasuk>
  </chapter>
  <chapter id="30">
    <pasuk id="3">
      <text title="ושב ה' אלהיך את שבותך: ">היה לו לכתוב והשיב את שבותך, רבותינו למדו מכאן שהשכינה כביכול שרויה עם ישראל בצרת גלותם, וכשנגאלין הכתיב גאולה לעצמו, שהוא ישוב עמהם. ועוד יש לומר, שגדול יום קבוץ גליות ובקושי, כאלו הוא עצמו צריך להיות אוחז בידיו ממש איש איש ממקומו, כענין שנאמר (ישעיה כז, יב) ואתם תלקטו לאחד אחד בני ישראל, ואף בגליות שאר האומות מצינו כן (ירמיהו מח מז) ושבתי שבות מואב:</text>
    </pasuk>
    <pasuk id="11">
      <text title="לא נפלאת היא ממך: ">לא מכוסה היא ממך, כמו שנאמר (דברים יז, ח) כי יפלא ארי יתכסי, (איכה א, ט) ותרד פלאים, (איוב מ, יג) ותרד במטמוניות, מכוסה חבוש בטמון:</text>
    </pasuk>
    <pasuk id="12">
      <text title="לא בשמים היא: ">שאלו היתה בשמים היית צריך לעלות אחריה וללומדה:</text>
    </pasuk>
    <pasuk id="14">
      <text title="כי קרוב אליך: ">התורה נתנה לכם בכתב ובעל פה:</text>
    </pasuk>
    <pasuk id="15">
      <text title="את החיים ואת הטוב: ">זה תלוי בזה אם תעשה טוב הרי לך חיים, ואם תעשה רע הרי לך המות. והכתוב מפרש והולך היאך:</text>
    </pasuk>
    <pasuk id="16">
      <text title="אשר אנכי מצוך היום לאהבה: ">הרי הטוב, ובו תלוי:</text>
      <text title="וחיית ורבית: ">הרי החיים:</text>
    </pasuk>
    <pasuk id="17">
      <text title="ואם יפנה לבבך: ">הרי הרע:</text>
    </pasuk>
    <pasuk id="18">
      <text title="כי אבד תאבדון: ">הרי המות:</text>
    </pasuk>
    <pasuk id="19">
      <text title="העדתי בכם היום את השמים ואת הארץ: ">שהם קיימים לעולם וכאשר תקרה אתכם הרעה יהיו עדים שאני התרתי בכם בכל זאת. דבר אחר העידתי בכם היום את השמים וגו' אמר להם הקב"ה לישראל, הסתכלו בשמים שבראתי לשמש אתכם, שמא שנו את מדתם שמא לא עלה גלגל חמה מן המזרח והאיר לכל העולם, כענין שנאמר (קהלת א, ה) וזרח השמש ובא השמש, הסתכלו בארץ שבראתי לשמש אתכם, שמא שנתה מדתה, שמא זרעתם אותה ולא צמחה, או שמא זרעתם חטים והעלתה שעורים, ומה אלו שנעשו לא לשכר ולא להפסד אם זוכין אין מקבלין שכר ואם חוטאין אין מקבלין פורענות, לא שנו את מדתם, אתם שאם זכיתם תקבלו שכר ואם חטאתם תקבלו פורענות על אחת כמה וכמה:</text>
      <text title="ובחרת בחיים: ">אני מורה לכם שתבחרו בחלק החיים, כאדם האומר לחבירו בחר לך חלק יפה בנחלתי ומעמידו על חלק היפה ואומר לו את זה ברור לך, ועל זה נאמר (תהלים טז, ה) ה' מנת חלקי וכוסי אתה תומיך גורלי, הנחת ידי על גורל הטוב לומר את זה קח לך:</text>
    </pasuk>
  </chapter>
  <chapter id="31">
    <pasuk id="2">
      <text title="וילך משה וגו', לא אוכל עוד לצאת ולבא: ">יכול שתשש כחו, תלמוד לומר (דברים לד, ז) לא כהתה עינו ולא נס לחה. אלא מהו לא אוכל, איני רשאי שנטלה ממני הרשות ונתנה ליהושע:</text>
      <text title="וה' אמר אלי: ">זהו פירוש לא אוכל עוד לצאת ולבא, לפי שה' אמר אלי:</text>
      <text title="אנכי היום: ">היום מלאו ימי ושנותי, ביום זה נולדתי וביום זה אמות. דבר אחר, לצאת ולבא בדברי תורה, מלמד שנסתמו ממנו מסורות ומעינות החכמה:</text>
    </pasuk>
    <pasuk id="6">
      <text title="לא ירפך: ">לא יתן לך רפיון להיות נעזב ממנו:</text>
    </pasuk>
    <pasuk id="7">
      <text title="כי אתה תבוא את העם הזה: ">ארי את תיעול עם עמא הדין. משה אמר לו ליהושע, זקנים שבדור יהיו עמך הכל לפי דעתן ועצתן, אבל הקדוש ברוך הוא אמר ליהושע כי אתה תביא את בני ישראל אל הארץ אשר נשבעתי להם (דברים לא, כג), תביא על כרחם הכל תלוי בך, טול מקל והך על קדקדן. דבר אחד לדור, ולא שני דברים לדור:</text>
    </pasuk>
    <pasuk id="9">
      <text title="ויכתוב משה וגו' ויתנה: ">כשנגמרה כלה, נתנה לבני שבטו:</text>
    </pasuk>
    <pasuk id="10">
      <text title="מקץ שבע שנים: ">בשנה ראשונה של שמטה, שהיא שנה בשמינית. ולמה קורא אותה שנת השמטה, שעדיין שביעית נוהגת בה בקציר של שביעית היוצא למוצאי שביעית:</text>
    </pasuk>
    <pasuk id="11">
      <text title="תקרא את התורה הזאת: ">המלך היה קורא מתחלת אלה הדברים, כדאיתא במסכת סוטה (מא א) על בימה של עץ שהיו עושין בעזרה:</text>
    </pasuk>
    <pasuk id="12">
      <text title="האנשים: ">ללמוד:</text>
      <text title="והנשים: ">לשמוע:</text>
      <text title="והטף: ">למה בא, לתת שכר למביאיהם:</text>
    </pasuk>
    <pasuk id="14">
      <text title="ואצונו: ">ואזרזנו:</text>
    </pasuk>
    <pasuk id="16">
      <text title="נכר הארץ: ">גויי הארץ:</text>
    </pasuk>
    <pasuk id="17">
      <text title="והסתרתי פני: ">כמו שאיני רואה בצרתם:</text>
    </pasuk>
    <pasuk id="19">
      <text title="את השירה הזאת: ">(לקמן לב, א) האזינו השמים עד (לב, מג) וכפר אדמתו עמו:</text>
    </pasuk>
    <pasuk id="20">
      <text title="ונאצוני: ">והכעיסוני וכן כל נאוץ לשון כעס:</text>
    </pasuk>
    <pasuk id="21">
      <text title="וענתה השירה הזאת לפניו לעד: ">שהתריתי בו בתוכה על כל המוצאות אותן:</text>
      <text title="כי לא תשכח מפי זרעו: ">הרי זו הבטחה לישראל, שאין תורה משתכחת מזרעם לגמרי:</text>
    </pasuk>
    <pasuk id="23">
      <text title="ויצו את יהושע בן נון: ">מוסב למעלה כלפי שכינה, כמו שמפורש (פסוק כא) אל הארץ אשר נשבעתי להם:</text>
    </pasuk>
    <pasuk id="26">
      <text title="לקח: ">כמו (שמות כ, ח), (דברים ה יא) זכור, שמור, (שמואל ב' ג, כד) הלוך:</text>
      <text title="מצד ארון ברית ה': ">נחלקו בו חכמי ישראל בבבא בתרא (יד ב) יש מהם אומרים דף היה בולט מן הארון מבחוץ ושם היה מונח ויש אומרים מצד הלוחות היה מונח בתוך הארון:</text>
    </pasuk>
    <pasuk id="28">
      <text title="הקהילו אלי: ">ולא תקעו אותו היום בחצוצרות להקהיל את הקהל, לפי שנאמר (במדבר י, ב) עשה לך, ולא השליט יהושע עליהם בחייו של משה. ואף בחייו נגנזו קודם יום מותו, לקיים מה שנאמר (קהלת ח, ח) ואין שלטון ביום המות:</text>
      <text title="ואעידה בם את השמים ואת הארץ: ">ואם תאמר הרי כבר העיד למעלה (לעיל ל, יט) העידותי בכם היום וגו', התם לישראל אמר, אבל לשמים ולארץ לא אמר ועכשיו בא לומר האזינו השמים וגו':</text>
    </pasuk>
    <pasuk id="29">
      <text title="אחרי מותי כי השחת תשחתון: ">והרי כל ימי יהושע לא השחיתו, שנאמר (יהושע כד, לא) ויעבדו בני ישראל את ה' כל ימי יהושע, מכאן שתלמידו של אדם חביב עליו כגופו, שכל זמן שיהושע חי נראה למשה כאלו הוא חי:</text>
    </pasuk>
  </chapter>
  <chapter id="32">
    <pasuk id="1">
      <text title="האזינו השמים: ">שאני מתרה בהם בישראל ותהיו אתם עדים בדבר (לעיל ל, יט) שכך אמרתי להם שאתם תהיו עדים, וכן ותשמע הארץ. ולמה העיד בהם שמים וארץ, אמר משה אני בשר ודם למחר אני מת, אם יאמרו ישראל לא קבלנו עלינו הברית מי בא ומכחישם, לפיכך העיד בהם שמים וארץ, עדים שהן קיימים לעולם. ועוד, שאם יזכו, יבואו העדים ויתנו שכרם, הגפן תתן פריה, והארץ תתן יבולה, והשמים יתנו טלם. ואם יתחייבו, תהיה בהם יד העדים תחלה (לעיל יא, יז), ועצר את השמים ולא יהיה מטר והאדמה לא תתן את יבולה, ואחר כך ואבדתם מהרה על ידי האומות:</text>
    </pasuk>
    <pasuk id="2">
      <text title="יערף כמטר לקחי: ">זו היא העדות שתעידו שאני אומר בפניכם תורה נתתי לישראל שהיא חיים לעולם כמטר זה שהוא חיים לעולם, כאשר יערפו השמים טל ומטר:</text>
      <text title="יערף: ">לשון נטיפה וכן (לקמן לג, כח) יערפו טל, (תהלים סה, יב) ירעפון דשן:</text>
      <text title="תזל כטל: ">שהכל שמחים בו, לפי שהמטר יש שהן עצבים, כגון הולכי דרכים ומי שהיה בורו מלא יין:</text>
      <text title="כשעירם: ">לשון (תהלים קמח, ח) רוח סערה, כתרגומו כרוחי מטרא. מה הרוחות הללו מחזיקים את העשבים ומגדלין אותם, אף דברי תורה מחזיקין את לומדיהן ומגדלין אותם:</text>
      <text title="וכרביבים: ">טיפי מטר. ונראה לי על שם שיורה כחץ נקרא רביב, כמה דאת אמר (בראשית כא, כ) רובה קשת:</text>
      <text title="דשא: ">אדברי"ץ [צמחיה] עטיפת הארץ מכוסה בירק:</text>
      <text title="עשב: ">קלח אחד קרוי עשב, וכל מין ומין לעצמו קרוי עשב:</text>
    </pasuk>
    <pasuk id="3">
      <text title="כי שם ה' אקרא: ">הרי כי משמש בלשון כאשר, כמו (ויקרא כג, י) כי תבאו אל הארץ, כשאקרא ואזכיר שם ה' אתם הבו גודל לאלהינו וברכו שמו. מכאן אמרו שעונין ברוך שם כבוד מלכותו אחר ברכה שבמקדש:</text>
    </pasuk>
    <pasuk id="4">
      <text title="הצור תמים פעלו: ">אף על פי שהוא חזק, כשמביא פורענות על עוברי רצונו, לא בשטף הוא מביא, כי אם בדין כי תמים פעלו:</text>
      <text title="אל אמונה: ">לשלם לצדיקים צדקתם לעולם הבא. ואף על פי שמאחר את תגמולם, סופו לאמן את דבריו:</text>
      <text title="ואין עול: ">אף לרשעים משלם שכר צדקתם בעולם הזה:</text>
      <text title="צדיק וישר הוא: ">הכל מצדיקים עליהם את דינו, וכך ראוי וישר להם. צדיק מפי הבריות. וישר הוא וראוי להצדיקו:</text>
    </pasuk>
    <pasuk id="5">
      <text title="שחת לו וגו': ">כתרגומו חבילו להון ולא ליה:</text>
      <text title="בניו מומם: ">בניו היו והשחתה שהשחיתו היא מומם:</text>
      <text title="בניו מומם: ">מומם של בניו היה ולא מומו:</text>
      <text title="דור עקש: ">עקום ומעוקל, כמו (מיכה ג, ט) ואת כל הישרה יעקשו, ובלשון משנה חולדה ששיניה עקומות ועקושות:</text>
      <text title="ופתלתל: ">אנטורטיליי"ש [פתלתל] כפתיל הזה שגודלין אותו ומקיפין אותו סביבות הגדיל. פתלתל מן התיבות הכפולות, כמו (ויקרא יג, מט) ירקרק, אדמדם, סחרחר (תהלים לח, יא), סגלגל (מלכים א' ז, כג):</text>
    </pasuk>
    <pasuk id="6">
      <text title="הלה' תגמלו זאת: ">לשון תימה, וכי לפניו אתם מעציבין, שיש בידו ליפרע מכם ושהטיב לכם בכל הטובות:</text>
      <text title="עם נבל: ">ששכחו את העשוי להם:</text>
      <text title="ולא חכם: ">להבין את הנולדות שיש בידו להטיב ולהרע:</text>
      <text title="הלא הוא אביך קנך: ">שקנאך שקננך בקן הסלעים ובארץ חזקה, שתקנך בכל מיני תקנה:</text>
      <text title="הוא עשך: ">אומה באומות:</text>
      <text title="ויכננך: ">אחרי כן בכל מיני בסיס וכן. מכם כהנים מכם נביאים ומכם מלכים כרך שהכל תלוי בו:</text>
    </pasuk>
    <pasuk id="7">
      <text title="זכר ימות עולם: ">מה עשה בראשונים שהכעיסו לפניו:</text>
      <text title="בינו שנות דר ודר: ">דור אנוש שהציף עליהם מי אוקינוס ודור המבול ששטפם. דבר אחר לא נתתם לבבכם על שעבר. בינו שנות דור ודור להכיר להבא שיש בידו להיטיב לכם ולהנחיל לכם ימות המשיח והעולם הבא:</text>
      <text title="שאל אביך: ">אלו הנביאים שנקראים אבות, כמו שנאמר באליהו (מלכים ב' ב, יב) אבי אבי רכב ישראל:</text>
      <text title="זקניך: ">אלו החכמים:</text>
      <text title="ויאמרו לך: ">הראשונות:</text>
    </pasuk>
    <pasuk id="8">
      <text title="בהנחל עליון גוים: ">כשהנחיל הקדוש ברוך הוא למכעיסיו את חלק נחלתן הציפן ושטפם:</text>
      <text title="בהפרידו בני אדם: ">כשהפיץ דור הפלגה היה בידו להעבירם מן העולם ולא עשה כן, אלא יצב גבולות עמים קיימם ולא אבדם:</text>
      <text title="למספר בני ישראל: ">בשביל מספר בני ישראל שעתידים לצאת מבני שם, ולמספר שבעים נפש של בני ישראל שירדו למצרים, הציב גבולות עמים שבעים לשון:</text>
    </pasuk>
    <pasuk id="9">
      <text title="כי חלק ה' עמו: ">למה כל זאת, לפי שהיה חלקו כבוש ביניהם ועתיד לצאת. ומי הוא חלקו, עמו. ומי הוא עמו יעקב חבל נחלתו - והוא השלישי באבות, המשולש בשלש זכיות, זכות אבי אביו וזכות אביו וזכותו, הרי שלשה, כחבל הזה שהוא עשוי בשלשה גדילים והוא ובניו היו לו לנחלה, ולא ישמעאל בן אברהם, ולא עשו בן של יצחק:</text>
    </pasuk>
    <pasuk id="10">
      <text title="ימצאהו בארץ מדבר: ">אותם מצא לו נאמנים בארץ המדבר, שקבלו עליהם תורתו ומלכותו ועולו מה שלא עשו ישמעאל ועשו, שנאמר (לקמן לג, ב) וזרח משעיר למו הופיע מהר פארן:</text>
      <text title="ובתהו ילל ישימון: ">ארץ ציה ושממה מקום יללת תנינים ובנות יענה אף שם נמשכו אחר האמונה, ולא אמרו למשה האיך נצא למדברות מקום ציה ושממון, כענין שנאמר (ירמיה ב, ב) לכתך אחרי במדבר:</text>
      <text title="יסבבנהו: ">שם סבבם והקיפם בעננים וסבבם בדגלים לארבע רוחות וסבבן בתחתית ההר, שכפהו עליהם כגיגית:</text>
      <text title="יבוננהו: ">שם בתורה ובינה:</text>
      <text title="יצרנהו: ">מנחש שרף ועקרב ומן האומות:</text>
      <text title="כאישון עינו: ">הוא השחור שבעין, שהמאור יוצא הימנו. ואונקלוס תרגם ימצאהו יספיקהו כל צרכו במדבר, כמו (במדבר יא, כב) ומצא להם, (יהושע יז, טז) לא ימצא לנו ההר:</text>
      <text title="יסבבנהו: "> אשרינון סחור סחור לשכינתיה, אוהל מועד באמצע וארבעה דגלים לארבע רוחות:</text>
    </pasuk>
    <pasuk id="11">
      <text title="כנשר יעיר קנו: ">נהגם ברחמים ובחמלה כנשר הזה רחמני על בניו ואינו נכנס לקנו פתאום עד שהוא מקשקש ומטרף על בניו בכנפיו בין אילן לאילן בין שוכה לחברתה, כדי שיעורו בניו, ויהא בהם כח לקבלו:</text>
      <text title="יעיר קנו: ">יעורר בניו:</text>
      <text title="על גוזליו ירחף: ">אינו מכביד עצמו עליהם אלא מחופף, נוגע ואינו נוגע, אף הקב"ה (איוב לז, כג) שדי לא מצאנוהו שגיא כח, כשבא ליתן תורה לא נגלה עליהם מרוח אחת אלא מארבע רוחות, שנאמר (לקמן לג, ב) ה' מסיני בא וזרח משעיר למו הופיע מהר פארן ואתה מרבבות קודש, (חבקוק ג, ג) אלוה מתימן יבא זו רוח רביעית:</text>
      <text title="יפרוש כנפיו יקחהו: ">כשבא ליטלן ממקום למקום אינו נוטלן ברגליו כשאר עופות, לפי ששאר עופות יראים מן הנשר, שהוא מגביה לעוף ופורח עליהם, לפיכך נושאן ברגליו מפני הנשר, אבל הנשר אינו ירא אלא מן החץ לפיכך נושאן על כנפיו. אומר מוטב שיכנס החץ בי ולא יכנס בבני, אף הקב"ה (שמות יט, ד) ואשא אתכם על כנפי נשרים, כשנסעו מצרים אחריהם והשיגום על הים היו זורקים בהם חצים ואבני בליסטראות, מיד (שמות יד, יט - כ) ויסע מלאך האלהים וגו' ויבא בין מחנה מצרים וגו':</text>
    </pasuk>
    <pasuk id="12">
      <text title="ה' בדד ינחנו: ">נהגם במדבר בטח ובדד:</text>
      <text title="ואין עמו אל נכר: ">לא היה כח באחד מכל אלהי הגוים להראות כחו ולהלחם עמהם. ורבותינו דרשוהו על העתיד, וכן תרגם אונקלוס. ואני אומר דברי תוכחה הם, להעיד השמים והארץ ותהא השירה להם לעד שסופן לבגוד ולא יזכרו הראשונות שעשה להם ולא הנולדות שהוא עתיד לעשות להם, לפיכך צריך ליישב הדבר לכאן ולכאן. וכל הענין מוסב על (פסוק ז) זכור ימות עולם בינו שנות דור ודור, כן עשה להם וכן עתיד לעשות, כל זה היה להם לזכור:</text>
    </pasuk>
    <pasuk id="13">
      <text title="ירכבהו על במותי ארץ: ">כל המקרא כתרגומו:</text>
      <text title="ירכבהו וגו': ">על שם שארץ ישראל גבוה מכל הארצות:</text>
      <text title="ויאכל תנובת שדי: ">אלה פירות ארץ ישראל שקלים לנוב ולהתבשל מכל פירות הארצות:</text>
      <text title="וינקהו דבש מסלע: ">מעשה באחד שאמר לבנו בסיכני הבא לי קציעות מן החביות. הלך ומצא הדבש צף על פיה. אמר לו זו של דבש הוא. אמר לו השקע ידך לתוכה ואתה מעלה קציעות מתוכה:</text>
      <text title="ושמן מחלמיש צור: ">אלו זיתים של גוש חלב:</text>
      <text title="במותי ארץ: ">לשון גבוה:</text>
      <text title="שדי: ">לשון שדה:</text>
      <text title="חלמיש צור: ">תקפו וחזקו של סלע. כשאינו דבוק לתיבה שלאחריו נקוד חלמיש, (תהלים קיד, ח) וכשהוא דבוק נקוד חלמיש:</text>
    </pasuk>
    <pasuk id="14">
      <text title="חמאת בקר וחלב צאן: ">זה היה בימי שלמה, שנאמר (מלכים א' ה, ג) עשרה בקר בריאים ועשרים בקר רעי ומאה צאן:</text>
      <text title="עם חלב כרים: ">זה היה בימי עשרת השבטים, שנאמר (עמוס ו, ד) ואוכלים כרים מצאן:</text>
      <text title="חלב כליות חטה: ">זה היה בימי שלמה, שנאמר (מלכים א' ה, ב) ויהי לחם שלמה וגו':</text>
      <text title="ודם ענב תשתה חמר: ">בימי עשרת השבטים, (עמוס ו, ו) השותים במזרקי יין:</text>
      <text title="חמאת בקר: ">הוא שומן הנקלט מעל גבי החלב:</text>
      <text title="וחלב צאן: ">חלב של צאן, וכשהוא דבוק נקוד חלב כמו (שמות כג, יט) בחלב אמו:</text>
      <text title="כרים: ">כבשים:</text>
      <text title="ואילים: ">כמשמעו:</text>
      <text title="בני בשן: ">שמנים היו:</text>
      <text title="כליות חטה: ">חטים שמנים כחלב כליות וגסין ככוליא:</text>
      <text title="ודם ענב: ">היה שותה יין טוב וטעם יין חשוב:</text>
      <text title="חמר: ">יין בלשון ארמי. חמר אין זה שם דבר, אלא לשון משובח בטעם אינו"ש בלע"ז [יין טוב]. ועוד יש לפרש שני מקראות הללו אחר תרגום של אונקלוס אשרינון על תוקפי ארעא וגו':</text>
    </pasuk>
    <pasuk id="15">
      <text title="עבית: ">לשון עובי:</text>
      <text title="כשית: ">כמו כסית, לשון (איוב טו, כז) כי כסה פניו בחלבו, כאדם ששמן מבפנים וכסליו נכפלים מבחוץ, וכן הוא אומר (שם) ויעש פימה עלי כסל:</text>
      <text title="כשית: ">יש לשון קל בלשון כסוי, כמו (משלי יב, טז) וכוסה קלון ערום ואם כתב כשית דגוש היה נשמע כסית את אחרים, כמו (איוב טו, כז) כי כסה פניו:</text>
      <text title="וינבל צור ישעתו: ">גנהו וביזהו, כמו שנאמר (יחזקאל ח, טז) אחוריהם אל היכל ה' וגו', אין לך נבול גדול מזה:</text>
    </pasuk>
    <pasuk id="16">
      <text title="יקנאהו: ">הבעירו חמתו וקנאתו:</text>
      <text title="בתועבות: ">במעשים תעובים, כגון (ויקרא יח, כב) משכב זכור וכשפים (ויקרא יח, כב), שנאמר בהם תועבה:</text>
    </pasuk>
    <pasuk id="17">
      <text title="לא אלה: ">כתרגומו דלית בהון צרוך, אלו היה בהם צורך לא היתה קנאה כפולה כמו עכשיו:</text>
      <text title="חדשים מקרוב באו: ">אפילו האומות לא היו רגילים בהם. גוי שהיה רואה אותם, היה אומר זה צלם יהודי:</text>
      <text title="לא שערום אבתיכם: ">לא יראו מהם לא עמדה שערתם מפניהם. דרך שערות האדם לעמוד מחמת יראה, כך נדרש בספרי. ויש לפרש עוד שערום לשון (ישעיה יג, כא) ושעירים ירקדו שם, שעירים הם שדים. לא עשו אבותיכם שעירים הללו:</text>
    </pasuk>
    <pasuk id="18">
      <text title="תשי: ">תשכח. ורבותינו דרשו, כשבא להיטיב לכם אתם מכעיסין לפניו ומתישים כחו מלהיטיב לכם:</text>
      <text title="אל מחוללך: ">מוציאך מרחם, לשון (תהלים כט, ט) יחולל אילות, (שם מח, ז) חיל כיולדה:</text>
    </pasuk>
    <pasuk id="20">
      <text title="מה אחריתם: ">מה תעלה בהם בסופם:</text>
      <text title="כי דור תהפוכות המה: ">מהפכין רצוני לכעס:</text>
      <text title="לא אמון בם: ">אין גדולי נכרים בהם, כי הוריתים דרך טובה וסרו ממנה:</text>
      <text title="אמן: ">לשון (אסתר ב, ז) ויהי אומן נורריטור"ה בלע"ז [חינוך]. דבר אחר אמון לשון אמונה, כתרגומו. אמרו בסיני (שמות כד, ז) נעשה ונשמע, ובשעה קלה בטלו הבטחתם ועשו העגל:</text>
    </pasuk>
    <pasuk id="21">
      <text title="קנאוני: ">הבעירו חמתי:</text>
      <text title="בלא אל: ">בדבר שאינו אלוה:</text>
      <text title="בלא עם: ">באומה שאין לה שם, שנאמר (ישעיה כג, יג) הן ארץ כשדים זה העם לא היה, ובעשו הוא אומר (עובדיה א, ב) בזוי אתה מאד:</text>
      <text title="בגוי נבל אכעיסם: ">אלו המינים, וכן הוא אומר (תהלים יד, א) אמר נבל בלבו אין אלהים:</text>
    </pasuk>
    <pasuk id="22">
      <text title="קדחה: ">בערה:</text>
      <text title="ותיקד: ">בכם עד היסוד:</text>
      <text title="ותאכל ארץ ויבלה: ">ארצכם ויבולה:</text>
      <text title="ותלהט: ">ירושלים המיוסדת על ההרים, שנאמר (שם קכה, ב) ירושלים הרים סביב לה:</text>
    </pasuk>
    <pasuk id="23">
      <text title="אספה עלימו רעות: ">אחביר רעה על רעה לשון (ישעיה כט, א) ספו שנה על שנה, (לעיל כט, יח) ספות הרוה, (ירמיה ז, כא) עולותיכם ספו על זבחיכם. דבר אחר אספה אכלה, כמו (בראשית יט, טו) פן תספה:</text>
      <text title="חצי אכלה בם: ">כל חצי אשלים בהם. וקללה זו לפי הפורענות לברכה היא, חצי כלים והם אינם כלים:</text>
    </pasuk>
    <pasuk id="24">
      <text title="מזי רעב: ">אנקלוס תרגם, נפיחי כפן, ואין לי עד מוכיח עליו. ומשמו של רבי משה הדרשן מטולושא שמעתי שעירי רעב, אדם כחוש מגדל שער על בשרו:</text>
      <text title="מזי: ">לשון ארמי שער מזיא, דהוה מהפך במזיא:</text>
      <text title="ולחמי רשף: ">השדים נלחמו בהם, שנאמר (איוב ה, ז) ובני רשף יגביהו עוף, והם שדים:</text>
      <text title="וקטב מרירי: ">וכריתות שד ששמו מרירי. קטב כריתה, כמו (הושע יג, יד) אהי קטבך שאול:</text>
      <text title="ושן בהמות: ">מעשה היה והיו הרחלים נושכין וממיתין:</text>
      <text title="חמת זוחלי עפר: ">ארס נחשים המהלכים על גחונם על העפר, כמים הזוחלים על הארץ. זחילה לשון מרוצת המים על העפר, וכן כל מרוצת דבר המשפשף על העפר והולך:</text>
    </pasuk>
    <pasuk id="25">
      <text title="מחוץ תשכל חרב: ">מחוץ לעיר תשכלם חרב גייסות:</text>
      <text title="ומחדרים אימה: ">כשבורח ונמלט מן החרב חדרי לבבו נקופים עליו מחמת אימה והוא מת והולך בה. דבר אחר ומחדרים אימה שבבית תהיה אימת דבר, כמו שנאמר (ירמיה ט, כ) כי עלה מות בחלונינו, וכן תרגם אונקלוס. דבר אחר מחוץ תשכל חרב על מה שעשו בחוצות, שנאמר (ירמיה יא, יג) ומספר חוצות ירושלים שמתם מזבחות לבושת, ומחדרים אימה על מה שעשו בחדרי חדרים, שנאמר (יחזקאל ח, יב) אשר זקני בית ישראל עושים בחשך איש בחדרי משכיתו:</text>
    </pasuk>
    <pasuk id="26">
      <text title="אמרתי אפאיהם: ">אמרתי בלבי אפאה אותם. ויש לפרש אפאיהם אשיתם פאה להשליכם מעלי הפקר. ודוגמתו מצינו בעזרא (נחמיה ט כב) ותתן להם ממלכות ועממים ותחלקם לפאה, להפקר. וכן חברו מנחם. ויש פותרים אותו כתרגומו יחול רוגזי עליהן, ולא יתכן, שאם כן היה לו לכתוב אאפאיהם אחת לשמוש ואחת ליסוד, כמו (ישעיה מה, ה) אאזרך, (איוב טז, ה) אאמיצכם במו פי, והא' התיכונה אינה ראויה בו כלל. ואונקלוס תרגם אחר לשון הברייתא השנויה בספרי החולקת תיבה זו לשלש תיבות אמרתי אף אי הם, אמרתי באפי אתנם כאילו אינם, שיאמרו רואיהם עליהם איה הם:</text>
    </pasuk>
    <pasuk id="27">
      <text title="לולי כעס אויב אגור: ">אם לא שכעס האויב כנוס עליהם להשחית ואם יוכל להם וישחיתם יתלה הגדולה בו ובאלהיו ולא יתלה הגדולה בי, וזהו שנאמר פן ינכרו צרימו, ינכרו הדבר לתלות גבורתי בנכרי, שאין הגדולה שלו:</text>
      <text title="פן יאמרו ידנו רמה וגו': ">כי אותו גוי אובד עצות המה:</text>
    </pasuk>
    <pasuk id="28">
      <text title="ואין בהם תבונה: ">שאילו היו חכמים ישכילו זאת, איכה ירדוף וגו':</text>
    </pasuk>
    <pasuk id="29">
      <text title="יבינו לאחריתם: ">יתנו לב להתבונן לסוף פורענותם של ישראל:</text>
    </pasuk>
    <pasuk id="30">
      <text title="איכה ירדף אחד: ">ממנו אלף מישראל:</text>
      <text title="אם לא כי צורם מכרם וה' הסגירם: ">מכרם ומסרם בידנו. דילבר"ר בלע"ז [להסגיר]:</text>
    </pasuk>
    <pasuk id="31">
      <text title="כי לא כצורנו צורם: ">כל זה היה להם לאויבים להבין שהשם הסגירם ולא להם ולאלהיהם הנצחון, שהרי עד הנה לא יכלו כלום אלהיהם כנגד צורנו, כי לא כסלענו סלעם. כל צור שבמקרא לשון סלע:</text>
      <text title="ואיבינו פלילים: ">ועכשיו אויבינו שופטים אותנו, הרי שצורנו מכרנו להם:</text>
    </pasuk>
    <pasuk id="32">
      <text title="כי מגפן סדום גפנם: ">מוסב למעלה. אמרתי בלבי אפאיהם ואשבית זכרם, לפי שמעשיהם מעשה סדום ועמורה:</text>
      <text title="שדמות: ">שדה תבואה, כמו (חבקוק ג, יז) ושדמות לא עשה אוכל, (מלכים ב' כג, ד) בשדמות קדרון:</text>
      <text title="ענבי רוש: ">עשב מר:</text>
      <text title="אשכלת מררת למו: ">משקה מר ראוי להם, לפי מעשיהם פורענותם. וכן תרגם אונקלוס ותושלמת עובדיהון כמררותהון:</text>
    </pasuk>
    <pasuk id="33">
      <text title="חמת תנינים יינם: ">כתרגומו הא כמרת תניניא כס פורענותהון, הנה כמרירות נחשים כוס משתה פורענותם:</text>
      <text title="וראש פתנים: ">כוסם, שהוא אכזר לנשוך. אויב אכזרי יבא ויפרע מהם:</text>
    </pasuk>
    <pasuk id="34">
      <text title="הלא הוא כמוס עמדי: ">כתרגומו כסבורים הם ששכחתי מעשיהם, כולם גנוזים ושמורים לפני:</text>
      <text title="הלא הוא: ">פרי גפנם ותבואת שדמותם כמוס עמדי:</text>
    </pasuk>
    <pasuk id="35">
      <text title="לי נקם ושלם: ">עמי נכון ומזומן פורענות נקם וישלם להם כמעשיהם הנקם ישלם להם גמולם. ויש מפרשים ושלם שם דבר, כמו ושלום, והיא מגזרת והדבר אין בהם (ירמיה ה, יג), כמו והדבור. ואימתי אשלם להם:</text>
      <text title="לעת תמוט רגלם: ">כשתתום זכות אבותם שהן סמוכין עליו:</text>
      <text title="כי קרוב יום אידם: ">משארצה להביא עליהם יום אידם קרוב ומזומן לפני להביא על ידי שלוחים הרבה:</text>
      <text title="וחש עתדות למו: ">ומהר יבואו העתידות להם:</text>
      <text title="וחש: ">כמו (ישעיה ה, יט) ימהר יחישה. עד כאן העיד עליהם משה דברי תוכחה להיות השירה הזאת לעד כשתבא עליהם הפורענות. ידעו שאני הודעתים מראש. מכאן ואילך העיד עליהם דברי תנחומין שיבואו עליהם ככלות הפורענות ככל אשר אמר למעלה (לעיל ל, א - ג) והיה כי יבואו עליך וגו' כל הדברים האלה הברכה והקללה וגו' ושב ה' אלהיך את שבותך וגו':</text>
    </pasuk>
    <pasuk id="36">
      <text title="כי ידין ה' עמו: ">כשישפוט אותן ביסורין הללו האמורים עליהם, כמו (איוב לו, לא) כי בם ידין יוסר עמים. כי זה אינו משמש בלשון דהא, לתת טעם לדברים של מעלה, אלא לשון תחלת דבור, כמו (ויקרא כה, ב) כי תבואו אל הארץ, כשיבואו עליהם משפטים הללו ויתנחם הקב"ה על עבדיו לשוב ולרחם עליהם:</text>
      <text title="יתנחם: ">לשון הפך המחשבה להיטיב או להרע:</text>
      <text title="כי יראה כי אזלת יד: ">כשיראה כי יד האויב הולכת וחוזקת מאד עליהם ואפס בהם עצור ועזוב:</text>
      <text title="עצור: ">נושע על ידי עוצר ומושל שיעצור בהם:</text>
      <text title="עזוב: ">על ידי עוזב. עוצר הוא המושל העוצר בעם שלא ילכו מפוזרים בצאתם לצבא על האויב. בלשון בלע"ז מיינטינדו"ר [שליט]. עצור הוא הנושע במעצור המושל. עזוב מחוזק, כמו (נחמיה ג, ח) ויעזבו את ירושלים עד החומה, (ירמיה מט, כה) איך לא עזבה עיר תהלה. עצור מיינטינו"ד [נשלט]. עזוב אינפורצדו"ר [מבוצר]:</text>
    </pasuk>
    <pasuk id="37">
      <text title="ואמר: ">הקב"ה עליהם:</text>
      <text title="אי אלהימו: ">עבודה זרה שעבדו:</text>
      <text title="צור חסיו בו: ">הסלע שהיו מתכסין בו מפני החמה והצנה, כלומר שהיו בטוחין בו להגן עליהם מן הרעה:</text>
    </pasuk>
    <pasuk id="38">
      <text title="אשר חלב זבחימו: ">היו אותן אלהות אוכלים שהיו מקריבין לפניהם ושותין יין נסיכם:</text>
      <text title="יהי עליכם סתרה: ">אותו הצור יהי לכם מחסה ומסתור:</text>
    </pasuk>
    <pasuk id="39">
      <text title="ראו עתה: ">הבינו מן הפורענות שהבאתי עליכם ואין לכם מושיע ומן התשועה שאושיעכם ואין מוחה בידי:</text>
      <text title="אני אני הוא: ">אני להשפיל ואני להרים:</text>
      <text title="ואין אלהים עמדי: ">עומד כנגדי למחות:</text>
      <text title="עמדי: ">דוגמתי וכמוני:</text>
      <text title="ואין מידי מציל: ">הפושעים בי:</text>
    </pasuk>
    <pasuk id="40">
      <text title="כי אשא אל שמים ידי: ">כי בחרון אפי אשא ידי אל עצמי בשבועה:</text>
      <text title="ואמרתי חי אנכי: ">לשון שבועה הוא אני נשבע חי אנכי:</text>
    </pasuk>
    <pasuk id="41">
      <text title="אם שנותי ברק חרבי: ">אם אשנן את להב חרבי, כמו (יחזקאל כא, טו) למען היות לה ברק שפלנדו"ר [ברק]:</text>
      <text title="ותאחז במשפט ידי: ">להניח מדת רחמים באויבי שהרעו לכם, (זכריה א, טו) אשר אני קצפתי מעט והמה עזרו לרעה. דבר אחר ותאחז ידי את מדת המשפט להחזיק בה ולנקום נקם:</text>
      <text title="אשיב נקם וגו': ">למדו רבותינו באגדה מתוך לשון המקרא שאמר ותאחז במשפט ידי, לא כמדת בשר ודם מדת הקב"ה, מדת בשר ודם זורק חץ ואינו יכול להשיבו, והקב"ה זורק חציו ויש בידו להשיבם, כאלו אוחזן בידו, שהרי ברק הוא חצו, ונאמר כאן ברק חרבי ותאחז במשפט ידי, והמשפט הזה לשון פורענות הוא בלע"ז יושטיצי"א [עונש]:</text>
    </pasuk>
    <pasuk id="42">
      <text title="אשכיר חצי מדם: ">האויב:</text>
      <text title="וחרבי תאכל בשר: ">בשרם:</text>
      <text title="מדם חלל ושביה: ">זאת תהיה להם מעון דם חללי ישראל ושביה ששבו מהם:</text>
      <text title="מראש פרעות אויב: ">מפשע תחלת פרצות האויב, כי כשהקב"ה נפרע מן האומות פוקד עליהם עונם ועונות אבותיהם מראשית פרצה שפרצו בישראל:</text>
    </pasuk>
    <pasuk id="43">
      <text title="הרנינו גוים עמו: ">לאותו הזמן ישבחו האומות את ישראל ראו מה שבחה של אומה זו שדבקו בהקב"ה בכל התלאות שעברו עליהם ולא עזבוהו, יודעים היו בטובו ובשבחו:</text>
      <text title="כי דם עבדיו יקום: ">שפיכות דמיהם כמשמעו:</text>
      <text title="ונקם ישיב לצריו: ">על הגזל ועל החמס, כענין שנאמר (יואל ד, יט) מצרים לשמה תהיה ואדום למדבר שממה תהיה מחמס בני יהודה, ואומר (עובדיה א, י) מחמס אחיך יעקב וגו':</text>
      <text title="וכפר אדמתו עמו: ">ויפייס אדמתו ועמו על הצרות שעברו עליהם ושעשה להם האויב:</text>
      <text title="וכפר: ">לשון רצוי ופיוס, כמו (בראשית לב, כא) אכפרה פניו אנחיניה לרוגזיה:</text>
      <text title="וכפר אדמתו: ">ומה היא אדמתו עמו. כשעמו מתנחמים ארצו מתנחמת, וכן הוא אומר (תהלים פה, ב) רצית ה' ארצך, במה רצית ארצך, שבת שבות יעקב. בפנים אחרים היא נדרשת בספרי, ונחלקו בה ר' יהודה ור' נחמיה. ר' יהודה דורש כולה כנגד ישראל, ור' נחמיה דורש כולה כנגד האומות. רבי יהודה דורשה כלפי ישראל אמרתי אפאיהם, כמו שפירשתי עד ולא ה' פעל כל זאת. כי גוי אובד עצות המה אבדו תורתי שהיא להם עצה נכונה. ואין בהם תבונה להתבונן איכה ירדוף אחד מן האומות אלף מהם אם לא כי צורם מכרם, כי לא כצורנו צורם, הכל כמו שפירשתי עד תכליתו. ור' נחמיה דורשה כלפי האומות כי גוי אבד עצות המה, כמו שפירשתי תחלה עד ואויבינו פלילים: </text>
      <text title=" כי מגפן סדום גפנם: ">של אומות:</text>
      <text title="ומשדמת עמורה וגו': ">ולא ישימו לבם לתלות הגדולה בי:</text>
      <text title="ענבמו ענבי רוש: ">הוא שאמר לולי כעס אויב אגור על ישראל להרעילם ולהמרירם, לפיכך אשכלות מרורות למו להלעיט אותם על מה שעשו לבני:</text>
      <text title="חמת תנינם יינם: ">מוכן להשקותם על מה שעושין להם:</text>
      <text title="כמוס עמדי: "> אותו הכוס, שנאמר (תהלים עה, ט) כי כוס ביד ה' וגו':</text>
      <text title=" לעת תמוט רגלם: "> כענין שנאמר (ישעיה כו, ו) תרמסנה רגל:</text>
      <text title=" כי ידין ה' עמו: "> בלשון זה משמש כי ידין בלשון דהא, ואין ידין לשון יסורין, אלא כמו כי יריב את ריבם מיד עושקיהם, כי יראה כי אזלת יד וגו':</text>
      <text title=" ואמר אי אלהימו: "> האויב יאמר אי אלהימו של ישראל, כמו שאמר טיטוס הרשע כשגדר את הפרכת, כענין שנאמר (מיכה ז, י) ותרא אויבתי ותכסה בושה האומרה אלי איו ה' אלהיך:</text>
      <text title=" ראו עתה כי אני וגו': "> אז יגלה הקב"ה ישועתו ויאמר ראו עתה כי אני אני הוא מאתי באת עליהם הרעה ומאתי תבא עליהם הטובה:</text>
      <text title=" ואין מידי מציל: "> מי שיציל אתכם מן הרעה אשר אביא עליכם:</text>
      <text title=" כי אשא אל שמים ידי: "> כמו כי נשאתי, תמיד אני משרה מקום שכינתי בשמים, כתרגומו אפילו חלש למעלה וגבור למטה, אימת העליון על התחתון, וכל שכן שגבור למעלה וחלש מלמטה:</text>
      <text title="ידי: ">מקום שכינתי, כמו (במדבר ב, יז) איש על ידו, והיה בידי להפרע מכם, אבל אמרתי שחי אנכי לעולם, איני ממהר לפרוע, לפי שיש לי שהות בדבר, כי אני חי לעולם, ובדורות אחרונים אני נפרע מהם והיכולת בידי להפרע מן המתים ומן החיים. מלך בשר ודם שהוא הולך למות ממהר נקמתו להפרע בחייו, כי שמא ימות הוא או אויבו ונמצא שלא ראה נקמתו ממנו, אבל אני חי לעולם ואם ימותו הם ואיני נפרע בחייהם, אפרע במותם: </text>
      <text title="אם שנותי ברק חרבי: ">הרבה אם יש שאינם תלויין, כשאשנן ברק חרבי ותאחז במשפט ידי וכו', כמו שפירשתי למעלה:</text>
    </pasuk>
    <pasuk id="44">
      <text title="הוא והושע בן נון: ">שבת של דיוזגי היתה, נטלה רשות מזה ונתנה לזה, העמיד לו משה מתורגמן ליהושע, שיהא דורש בחייו, כדי שלא יאמרו ישראל בחיי רבך לא היה לך להרים ראש. ולמה קוראו כאן הושע, לומר שלא זחה דעתו עליו, שאף על פי שנתנה לו גדולה, השפיל עצמו כאשר מתחלתו:</text>
    </pasuk>
    <pasuk id="46">
      <text title="שימו לבבכם: ">צריך אדם שיהיו עיניו ולבו ואזניו מכוונים לדברי תורה, וכן הוא אומר (יחזקאל מ, ד) בן אדם ראה בעיניך ובאזניך שמע ושים לבך וגו', הרי דברים קל וחומר, ומה תבנית הבית שהוא נראה לעינים ונמדד בקנה צריך אדם שיהיו עיניו ואזניו ולבו מכוונים להבין, דברי תורה שהן כהררין התלויין בשערה על אחת כמה וכמה:</text>
    </pasuk>
    <pasuk id="47">
      <text title="כי לא דבר רק הוא מכם: ">לא לחנם אתם יגעים בה, כי הרבה שכר תלוי בה, כי הוא חייכם. דבר אחר אין לך דבר ריקן בתורה שאם תדרשנו שאין בו מתן שכר, תדע לך שכן אמרו (בראשית לו, כב) ואחות לוטן תמנע, (שם לו, יב) ותמנע היתה פלגש וגו' לפי שאמרה איני כדאי להיות לו לאשה הלואי ואהיה פילגשו, וכל כך למה, להודיע שבחו של אברהם שהיו שלטונים ומלכים מתאוים להדבק בזרעו:</text>
    </pasuk>
    <pasuk id="48">
      <text title="וידבר ה' אל משה בעצם היום הזה: ">בשלשה מקומות נאמר בעצם היום הזה, נאמר בנח (שם ז, יג) בעצם היום הזה בא נח וגו', במראית אורו של יום, לפי שהיו בני דורו אומרים בכך וכך אם אנו מרגישין בו אין אנו מניחין אותו ליכנס בתיבה, ולא עוד אלא אנו נוטלין כשילין וקרדומות ומבקעין את התיבה. אמר הקב"ה הריני מכניסו בחצי היום, וכל מי שיש בידו כח למחות יבא וימחה. במצרים נאמר (שמות יב, נא) בעצם היום הזה הוציא ה', לפי שהיו מצרים אומרים בכך וכך אם אנו מרגישין בהם אין אנו מניחים אותם לצאת, ולא עוד אלא אנו נוטלין סייפות וכלי זיין והורגין בהם. אמר הקב"ה הריני מוציאן בחצי היום וכל מי שיש בו כח למחות יבא וימחה. אף כאן במיתתו של משה נאמר בעצם היום הזה, לפי שהיו ישראל אומרים בכך וכך אם אנו מרגישין בו אין אנו מניחין אותו, אדם שהוציאנו ממצרים וקרע לנו את הים והוריד לנו את המן והגיז לנו את השליו והעלה לנו את הבאר ונתן לנו את התורה אין אנו מניחין אותו. אמר הקב"ה הריני מכניסו בחצי היום וכו':</text>
    </pasuk>
    <pasuk id="50">
      <text title="כאשר מת אהרן אחיך: ">באותה מיתה שראית וחמדת אותה, שהפשיט משה את אהרן בגד ראשון והלבישו לאלעזר וכן שני וכן שלישי וראה בנו בכבודו. אמר לו משה אהרן אחי עלה למטה, ועלה. פשוט ידיך, ופשט. פשוט רגליך, ופשט. עצום עיניך, ועצם. קמוץ פיך, וקמץ והלך לו. אמר משה אשרי מי שמת במיתה זו:</text>
    </pasuk>
    <pasuk id="51">
      <text title="על אשר מעלתם בי: ">גרמתם למעול בי:</text>
      <text title="על אשר לא קדשתם אותי: ">גרמתם לי שלא אתקדש אמרתי לכם (במדבר כ, ח) ודברתם אל הסלע והם הכוהו והוצרכו להכותו פעמים ואילו דברו עמו ונתן מימיו בלא הכאה היה מתקדש שם שמים, שהיו ישראל אומרים ומה הסלע הזה שאינו לשכר ולא לפורענות אם זכה אין לו מתן שכר ואם חטא אינו לוקה כך מקיים מצות בוראו אנו לא כל שכן:</text>
    </pasuk>
    <pasuk id="52">
      <text title="כי מנגד: ">מרחוק:</text>
      <text title="תראה וגו': ">כי אם לא תראנה עכשיו לא תראנה עוד בחייך:</text>
      <text title="ושמה לא תבוא: ">וידעתי כי חביבה היא לך על כן אני אומר לך עלה וראה:</text>
    </pasuk>
  </chapter>
  <chapter id="33">
    <pasuk id="1">
      <text title="וזאת הברכה, לפני מותו: ">סמוך למיתתו שאם לא עכשיו אימתי:</text>
    </pasuk>
    <pasuk id="2">
      <text title="ויאמר ה' מסיני בא: ">פתח תחלה בשבחו של מקום ואחר כך פתח בצרכיהם של ישראל. ובשבח שפתח בו יש בו הזכרת זכות לישראל וכל זה דרך ריצוי הוא, כלומר כדאי הם אלו שתחול עליהם ברכה:</text>
      <text title="מסיני בא: ">יצא לקראתם כשבאו להתיצב בתחתית ההר כחתן היוצא להקביל פני כלה, שנאמר (שמות יט, יז) לקראת האלהים, למדנו שיצא כנגדם:</text>
      <text title="וזרח משעיר למו: ">שפתח לבני עשו שיקבלו את התורה ולא רצו:</text>
      <text title="הופיע: ">להם:</text>
      <text title="מהר פארן: ">שהלך שם ופתח לבני ישמעאל שיקבלוה, ולא רצו:</text>
      <text title="ואתה: ">לישראל </text>
      <text title="מרבבת קדש: ">ועמו מקצת רבבות מלאכי קדש, ולא כולם ולא רובם, ולא כדרך בשר ודם שמראה כל כבוד עשרו ותפארתו ביום חופתו:</text>
      <text title="אש דת: ">שהיתה כתובה מאז לפניו באש שחורה על גב אש לבנה, נתן להם בלוחות כתב יד ימינו. דבר אחר אש דת כתרגומו, שנתנה להם מתוך האש:</text>
    </pasuk>
    <pasuk id="3">
      <text title="אף חבב עמים: ">גם חבה יתירה חבב את השבטים. כל אחד ואחד קרוי עם, שהרי בנימין לבדו היה עתיד להוולד כשאמר הקב"ה ליעקב (בראשית לה, יא) גוי וקהל גוים יהיה ממך:</text>
      <text title="כל קדשיו בידך: ">נפשות הצדיקים הגנוזות אתו, כענין שנאמר (שמואל א' כה, כט) והיתה נפש אדוני צרורה בצרור החיים את ה' אלהיך:</text>
      <text title="והם תכו לרגלך: ">והם ראוים לכך, שהרי תכו עצמן לתוך תחתית ההר לרגלך בסיני. תכו לשון פועלו, הותווכו לתוך מרגלותיך:</text>
      <text title="ישא מדברתיך: ">נשאו עליהם עול תורתך:</text>
      <text title="מדברתיך: ">המ"ם בו קרוב ליסוד, כמו (במדבר ז, פט) וישמע את הקול מדבר אליו, (יחזקאל ב, ב) ואשמע את קול מדבר אלי, כמו מתדבר אלי, אף זה מדברותיך מה שהיית מדבר להשמיעני לאמר להם. טיי"ש פורפרלידורי"ש בלע"ז [דיבורך]. ואונקלוס תרגם שהיו נוסעים על פי דבריך, והמ"ם בו שמוש משמשת לשון מן. דבר אחר אף חבב עמים אף בשעת חבתם של אומות העולם שהראית להם פנים שוחקות ומסרת את ישראל בידם:</text>
      <text title="כל קדשיו בידך: ">כל צדיקיהם וטוביהם דבקו בך ולא משו מאחריך ואתה שומרם:</text>
      <text title="והם תכו לרגלך: ">והם מתמצעים ומתכנסים לתחת צלך:</text>
      <text title="ישא מדברתיך: ">מקבלים גזרותיך ודתותיך בשמחה. ואלה דבריהם:</text>
    </pasuk>
    <pasuk id="4">
      <text title="תורה: ">אשר צוה לנו משה מורשה היא לקהלת יעקב, אחזנוה ולא נעזבנה:</text>
    </pasuk>
    <pasuk id="5">
      <text title="ויהי: ">הקב"ה:</text>
      <text title="בישרון מלך: ">תמיד עול מלכותו עליהם:</text>
      <text title="בהתאסף: ">בכל התאסף ראשי חשבון אסיפתם. ראשי, כמו (שמות ל, יב) כי תשא את ראש, ראויין אלו שאברכם. דבר אחר, בהתאסף, בהתאספם יחד באגודה אחת ושלום ביניהם הוא מלכם, ולא כשיש מחלוקת ביניהם:</text>
    </pasuk>
    <pasuk id="6">
      <text title="יחי ראובן: ">בעולם הזה:</text>
      <text title="ואל ימות: ">לעולם הבא, שלא יזכר לו מעשה בלהה:</text>
      <text title="ויהי מתיו מספר: ">נמנין במנין שאר אחיו, דוגמא היא זו כענין שנאמר (בראשית לה, כב) וישכב את בלהה ויהיו בני יעקב שנים עשר, שלא יצא מן המנין:</text>
    </pasuk>
    <pasuk id="7">
      <text title="וזאת ליהודה: ">סמך יהודה לראובן, מפני ששניהם הודו על קלקול שבידם, שנאמר (איוב טו, יח - יט) אשר חכמים יגידו וגו' להם לבדם וגו' ולא עבר זר בתוכם. ועוד פירשו רבותינו, שכל ארבעים שנה שהיו ישראל במדבר היו עצמות יהודה מתגלגלים בארון מפני נדוי שקבל עליו, שנאמר (בראשית מד, לב) וחטאתי לאבי כל הימים, אמר משה מי גרם לראובן שיודה יהודה וכו':</text>
      <text title="שמע ה' קול יהודה: ">תפלת דוד ושלמה ואסא מפני הכושים, ויהושפט מפני העמונים, וחזקיה מפני סנחריב:</text>
      <text title="ואל עמו תביאנו: ">לשלום מפני המלחמה:</text>
      <text title="ידיו רב לו: ">יריבו ריבו וינקמו נקמתו:</text>
      <text title="ועזר מצריו תהיה: ">על יהושפט התפלל על מלחמת רמות גלעד, (דה"ב יח, לא) 
ויזעק יהושפט וה' עזרו. דבר אחר
...
</text>
      <text title="שמע ה' קול יהודה: ">
כאן רמז ברכה לשמעון מתוך ברכותיו של יהודה, ואף כשחלקו ארץ ישראל נטל שמעון מתוך גורלו של יהודה שנאמר (יהושע יט, ט) מחבל בני יהודה נחלת בני שמעון. ומפני מה לא ייחד לו ברכה בפני עצמו, שהיה בלבו עליו על מה שעשה בשטים, כן כתוב באגדת תהלים:</text>
    </pasuk>
    <pasuk id="8">
      <text title="וללוי אמר: ">ועל לוי אמר:</text>
      <text title="תמיך ואוריך: ">כלפי שכינה הוא מדבר:</text>
      <text title="אשר נסיתו במסה: ">שלא נתלוננו עם שאר המלינים:</text>
      <text title="תריבהו וגו': ">כתרגומו. דבר אחר תריבהו על מי מריבה נסתקפת לו לבוא בעלילה, אם משה אמר (במדבר כ, י) שמעו נא המורים, אהרן ומרים מה עשו:</text>
    </pasuk>
    <pasuk id="9">
      <text title="האומר לאביו ולאמו לא ראיתיו: ">כשחטאו בעגל ואמרתי (שמות לב, כו) מי לה' אלי, נאספו אלי כל בני לוי וצויתים להרוג את אבי אמו והוא מישראל, או את אחיו מאמו, או את בן בתו, וכן עשו. ואי אפשר לפרש אביו ממש ואחיו מאביו וכן בניו ממש, שהרי לוים הם ומשבט לוי לא חטא אחד מהם שנאמר כל בני לוי:</text>
      <text title="כי שמרו אמרתך: ">(שמות כ, ב) לא יהיה לך אלהים אחרים:</text>
      <text title="ובריתך ינצרו: ">ברית מילה, שאותם שנולדו במדבר של ישראל לא מלו את בניהם והם היו מולין ומלין את בניהם:</text>
    </pasuk>
    <pasuk id="10">
      <text title="יורו משפטיך: ">ראויין אלו לכך:</text>
      <text title="וכליל: ">עולה:</text>
    </pasuk>
    <pasuk id="11">
      <text title="מחץ מתנים קמיו: ">מחץ קמיו מכת מתנים, כענין שנאמר (תהלים סט, כד) ומתניהם תמיד המעד, ועל המעוררין על הכהונה אמר כן. דבר אחר ראה שעתידין חשמונאי ובניו להלחם עם היונים והתפלל עליהם לפי שהיו מועטים י"ב בני חשמונאי ואלעזר כנגד כמה רבבות, לכך נאמר ברך ה' חילו ופועל ידיו תרצה:</text>
      <text title="ומשנאיו מן יקומון: ">מחץ קמיו ומשנאיו מהיות להם תקומה:</text>
    </pasuk>
    <pasuk id="12">
      <text title="לבנימן אמר: ">לפי שברכת לוי בעבודת הקרבנות ושל בנימין בבנין בית המקדש בחלקו סמכן זה לזה וסמך יוסף אחריו, שאף הוא משכן שילה היה בנוי בחלקו, שנאמר (שם עח, סז) וימאס באהל יוסף וגו'. ולפי שבית עולמים חביב משילה לכך הקדים בנימין ליוסף:</text>
      <text title="חפף עליו: ">מכסה אותו ומגין עליו:</text>
      <text title="כל היום: ">לעולם משנבחרה ירושלים לא שרתה שכינה במקום אחר:</text>
      <text title="ובין כתפיו שכן: ">בגובה ארצו היה, בית המקדש בנוי אלא שנמוך עשרים ושלש אמה מעין עיטם ושם היה דעתו של דוד לבנותו, כדאיתא בשחיטת קדשים (זבחים נד ב) אמרי נחתי ביה פורתא משום דכתיב ובין כתפיו שכן אין לך נאה בשור יותר מכתפיו:</text>
    </pasuk>
    <pasuk id="13">
      <text title="מברכת ה' ארצו: ">שלא היתה בנחלת השבטים ארץ מלאה כל טוב כארצו של יוסף:</text>
      <text title="ממגד: ">לשון עדנים ומתק:</text>
      <text title="ומתהום: ">שהתהום עולה ומלחלח אותה מלמטה אתה מוצא בכל השבטים ברכתו של משה מעין ברכתו של יעקב:</text>
    </pasuk>
    <pasuk id="14">
      <text title="וממגד תבואת שמש: ">שהיתה ארצו פתוחה לחמה וממתקת הפירות:</text>
      <text title="גרש ירחים: ">יש פירות שהלבנה מבשלתן ואלו הן קשואין ודלועין. דבר אחר גרש ירחים. שהארץ מגרשת ומוציאה מחדש לחדש:</text>
    </pasuk>
    <pasuk id="15">
      <text title="ומראש הררי קדם: ">ומבורכת מראשית בשול הפירות שהרריה מקדימין לבכר בשול פירותיהם. דבר אחר מגיד שקדמה בריאתן לשאר הרים:</text>
      <text title="גבעות עולם: ">גבעות העושות פירות לעולם ואינן פוסקות מעוצר הגשמים:</text>
    </pasuk>
    <pasuk id="16">
      <text title="ורצון שכני סנה: ">כמו שוכן סנה ותהא ארצו מבורכת מרצונו ונחת רוחו של הקב"ה הנגלה עלי תחלה בסנה:</text>
      <text title="רצון: ">נחת רוח ופיוס וכן כל רצון שבמקרא:</text>
      <text title="תבואתה: ">ברכה זו לראש יוסף:</text>
      <text title="נזיר אחיו: ">שהופרש מאחיו במכירתו:</text>
    </pasuk>
    <pasuk id="17">
      <text title="בכור שורו: ">יש בכור שהוא לשון גדולה ומלכות, שנאמר (תהלים פט, כח) אף אני בכור אתנהו, וכן (שמות ד, כה) בני בכורי ישראל. בכור: מלך היוצא ממנו והוא יהושע:</text>
      <text title="שורו: ">שכחו קשה כשור לכבוש כמה מלכים:</text>
      <text title="הדר לו: ">נתון לו שנאמר (במדבר כז, כ) ונתתה מהודך עליו:</text>
      <text title="וקרני ראם קרניו: ">שור כחו קשה ואין קרניו נאות, אבל ראם קרניו נאות, ואין כחו קשה, נתן ליהושע כחו של שור ויופי קרני ראם:</text>
      <text title="אפסי ארץ: ">שלושים ואחד מלכים אפשר שכולם מארץ ישראל היו אלא אין לך כל מלך ושלטון שלא קנה לו פלטרין ואחוזה בארץ ישראל, שחשובה לכולם היא, שנאמר (ירמיה ג, יט) נחלת צבי צבאות גוים:</text>
      <text title="והם רבבות אפרים: ">אותם המנוגחים הם הרבבות שהרג יהושע, שבא מאפרים:</text>
      <text title="והם אלפי מנשה: ">הם האלפים שהרג גדעון במדין, שנאמר (שופטים ח, י) וזבח וצלמונע בקרקר וגו':</text>
    </pasuk>
    <pasuk id="18">
      <text title="ולזבולן אמר: ">אלו חמשה שבטים שבירך באחרונה זבולן גד דן נפתלי ואשר כפל שמותיהם לחזקם ולהגבירם, לפי שהיו חלשים שבכל השבטים, הם הם שהוליך יוסף לפני פרעה, שנאמר (בראשית מז, ב) ומקצה אחיו לקח חמשה אנשים, לפי שנראים חלשים ולא ישים אותם לו שרי מלחמתו:</text>
      <text title="שמח זבולן בצאתך ויששכר באהליך: ">זבולן ויששכר עשו שותפות, זבולן לחוף ימים ישכון ויוצא לפרקמטיא בספינות ומשתכר, ונותן לתוך פיו של יששכר והם יושבים ועוסקים בתורה, לפיכך הקדים זבולן ליששכר שתורתו של יששכר על ידי זבולן היתה:</text>
      <text title="שמח זבולן בצאתך: ">הצלח בצאתך לסחורה:</text>
      <text title="ויששכר: ">הצלח בישיבת אהליך לתורה לישב ולעבר שנים ולקבוע חדשים, כמו שנאמר (דה"א יב, לג) ומבני יששכר יודעי בינה לעתים ראשיהם מאתים ראשי סנהדראות היו עוסקים בכך. ועל פי קביעות עתיהם ועבוריהם:</text>
    </pasuk>
    <pasuk id="19">
      <text title="עמים: ">של שבטי ישראל:</text>
      <text title="הר יקראו: ">להר המוריה יאספו כל אסיפה על ידי קריאה היא ושם יזבחו ברגלים זבחי צדק:</text>
      <text title="כי שפע ימים יינקו: ">יששכר וזבולן ויהא להם פנאי לעסוק בתורה:</text>
      <text title="ושפני טמוני חול: ">כסויי טמוני חול טרית וחלזון וזכוכית לבנה היוצאים מן הים ומן החול ובחלקו של יששכר וזבולן היה, כמו שאמרו במסכת מגילה (ו א) זבולן עם חרף נפשו למות (שופטים ה יח) משום דנפתלי על מרומי שדה, שהיה מתרעם זבולן על חלקו לאחי נתת שדות וכרמים וכו':</text>
      <text title="ושפני: ">לשון כסוי, כמו שנאמר (מ"א ו, ט) ויספון את הבית, (שם ז, ג) וספון בארז, ותרגומו ומטלל בכיורי ארזא. דבר אחר עמים הר יקראו על ידי פרקמטיא של זבולן, תגרי אומות העולם באים אל ארצו, והוא עומד על הספר והם אומרים הואיל ונצטערנו עד כאן נלך עד ירושלים ונראה מה יראתה של אומה זו ומה מעשיה, והם רואים כל ישראל עובדים לאלוה אחד ואוכלים מאכל אחד לפי שהגוים אלוהו של זה לא כאלוהו של זה, ומאכלו של זה לא כמאכלו של זה, והם אומרים אין אומה כשרה כזו ומתגיירין שם, שנאמר שם יזבחו זבחי צדק:</text>
      <text title="כי שפע ימים יינקו: ">זבולן ויששכר הים נותן להם ממון בשפע:</text>
    </pasuk>
    <pasuk id="20">
      <text title="ברוך מרחיב גד: ">מלמד שהיה תחומו של גד מרחיב ועולה כלפי מזרח:</text>
      <text title="כלביא שכן: ">לפי שהיה סמוך לספר לפיכך נמשל כאריות שכל הסמוכים לספר צריכים להיות גבורים:</text>
      <text title="וטרף זרוע אף קדקד: ">הרוגיהן היו נכרין, חותכים הראש עם הזרוע במכה אחת:</text>
    </pasuk>
    <pasuk id="21">
      <text title="וירא ראשית לו: ">ראה ליטול לו חלק בארץ סיחון ועוג, שהיא ראשית כבוש הארץ:</text>
      <text title="כי שם חלקת מחקק: ">כי ידע אשר שם בנחלתו חלקת שדה קבורת מחוקק והוא משה:</text>
      <text title="ספון: ">אותה חלקה ספונה וטמונה מכל בריה, שנאמר (לקמן לד, ו) ולא ידע איש את קבורתו:</text>
      <text title="ויתא: ">גד:</text>
      <text title="ראשי עם: ">הם היו הולכים לפני החלוץ בכבוש הארץ לפי שהיו גבורים, וכן הוא אומר (דברים ג, יח) ואתם תעברו חלוצים לפני אחיכם וגו':</text>
      <text title="צדקת ה' עשה: ">שהאמינו דבריהם ושמרו הבטחתם לעבור את הירדן עד שכבשו וחלקו. דבר אחר ויתא משה ראשי עם. צדקת ה' עשה. על משה אמור:</text>
    </pasuk>
    <pasuk id="22">
      <text title="דן גור אריה: ">אף הוא היה סמוך לספר לפיכך מושלו באריות:</text>
      <text title="יזנק מן הבשן: ">כתרגומו שהיה הירדן יוצא מחלקו ממערת פמייאס והיא לשם שהיא בחלקו של דן, שנאמר (יהושע יט, מז) ויקראו ללשם דן וזינוקו וקילוחו מן הבשן. דבר אחר מה זינוק זה יוצא ממקום אחד ונחלק לשני מקומות, כך שבטו של דן נטלו חלק בשני מקומות. תחלה נטלו בצפונית מערבית עקרון וסביבותיה, ולא ספקו להם ובאו ונלחמו עם לשם שהיא פמייאס והיא בצפונית מזרחית, שהרי הירדן יוצא ממערת פמייאס והוא במזרחה של ארץ ישראל ובא מהצפון לדרום וכלה בקצה ים המלח, שהוא במזרח יהודה, שנטל בדרומה של ארץ ישראל, כמו שמפורש בספר יהושע, והוא שנאמר (שם יט, מז) ויצא גבול בני דן מהם ויעלו בני דן וילחמו עם לשם וגו', יצא גבולם מכל אותו הרוח שהתחילו לנחול בו:</text>
    </pasuk>
    <pasuk id="23">
      <text title="שבע רצון: ">שהיתה ארצו שבעה כל רצון יושביה:</text>
      <text title="ים ודרום ירשה: ">ים כנרת נפלה בחלקו ונטל מלא חבל חרם בדרומה לפרוש חרמים ומכמורות:</text>
      <text title="ירשה: ">לשון צווי, כמו (דברים א, כא) עלה רש, והטעם שלמעלה ברי"ש מוכיח, כמו ירש, ידע, לקח, שמע, כשמוסיף בו ה"א יהיה הטעם למעלה שמעה, ידעה, סלחה, לקחה אף כאן ירשה לשון צווי. ובמסורת הגדולה מצינו באלפא ביתא לשון צווי דטעמיהון מלעיל:</text>
    </pasuk>
    <pasuk id="24">
      <text title="ברוך מבנים אשר: ">ראיתי בספרי אין לך בכל השבטים שנתברך בבנים כאשר, ואיני יודע כיצד:</text>
      <text title="יהי רצוי אחיו: ">שהיה מתרצה לאחיו בשמן אנפיקינון ובקפלאות והם מרצין לו בתבואה. דבר אחר יהי רצוי אחיו שהיו בנותיו נאות והוא שנאמר (דברי הימים א' ז, לא) הוא אבי ברזית, שהיו בנותיו נשואות לכהנים גדולים הנמשחים בשמן זית:</text>
      <text title="וטובל בשמן רגלו: ">שהיתה ארצו מושכת שמן כמעין. ומעשה שנצטרכו אנשי לודקיא לשמן מנו להם פולמוסטום אחד וכו', כדאיתא במנחות (פה ב):</text>
    </pasuk>
    <pasuk id="25">
      <text title="ברזל ונחשת מנעלך: ">עכשיו הוא מדבר נגד כל ישראל, שהיו גבוריהם יושבים בערי הספר ונועלים אותה שלא יוכלו האויבים ליכנס בה כאלו היא סגורה במנעולים ובריחים של ברזל ונחשת. דבר אחר ברזל ונחשת מנעלך ארצכם נעולה בהרים שחוצבין מהם ברזל ונחשת, וארצו של אשר היתה מנעולה של ארץ ישראל:</text>
      <text title="וכימיך דבאך: ">וכימים שהם טובים לך, שהן ימי תחלתך ימי נעוריך כן יהיו ימי זקנתך, שהם דואבים זבים ומתמוטטים. דבר אחר וכימיך דבאך וכימיך שהם טובים לך כמנין ימיך, כל הימים אשר אתם עושים רצונו של מקום, יהיו דבאך שכל הארצות יהיו דובאות כסף וזהב לארץ ישראל, שתהא מבורכת בפירות. וכל הארצות מתפרנסות הימנה וממשיכות לה כספם וזהבם אישקורונ"ט [ישפעו]. הכסף והזהב כלה מהם, שהן מזיבות אותם לארצכם:</text>
    </pasuk>
    <pasuk id="26">
      <text title="אין כאל ישרון: ">דע לך ישורון שאין כאל בכל אלהי העמים ולא כצורך צורם:</text>
      <text title="רכב שמים: ">הוא אותו אלוה שבעזרך ובגאותו הוא רוכב שחקים:</text>
    </pasuk>
    <pasuk id="27">
      <text title="מענה אלהי קדם: ">למעון הם השחקים לאלהי קדם, שקדם לכל אלהים ובירר לו שחקים לשבתו ומעונתו, ומתחת מעונתו כל בעלי זרוע שוכנים:</text>
      <text title="זרעת עולם: ">סיחון ועוג ומלכי כנען, שהיו תקפו וגבורתו של עולם, לפיכך על כרחם יחרדו ויזועו וכחם חלש מפניו. לעולם אימת הגבוה על הנמוך, והוא שהכח והגבורה שלו בעזרך:</text>
      <text title="ויגרש מפניך אויב: ">ואמר לך השמד אותם:</text>
      <text title="מענה: ">כל תיבה שצריכה למ"ד בתחלתה הטיל לה ה"א בסופה:</text>
    </pasuk>
    <pasuk id="28">
      <text title="בטח בדד: ">כל יחיד ויחיד איש תחת גפנו ותחת תאנתו מפוזרין ואין צריכים להתאסף ולישב יחד מפני האויב:</text>
      <text title="עין יעקב: ">כמו (במדבר יא, ז) ועינו כעין הבדולח, כעין הברכה שברכם יעקב, לא כבדד שאמר ירמיה (ירמיה טו, יז) בדד ישבתי, אלא כעין הבטחה שהבטיחם יעקב (בראשית מח, כא) והיה אלהים עמכם והשיב אתכם אל ארץ אבותיכם:</text>
      <text title="יערפו: ">יטיפו:</text>
      <text title="אף שמיו יערפו טל: ">אף ברכתו של יצחק נוספת על ברכתו של יעקב (שם כז, כח) ויתן לך האלהים מטל השמים וגו':</text>
    </pasuk>
    <pasuk id="29">
      <text title="אשריך ישראל: ">לאחר שפרט להם הברכות אמר להם מה לי לפרוט לכם, כלל דבר, הכל שלכם:</text>
      <text title="אשריך ישראל מי כמוך: ">תשועתך בה' אשר הוא מגן עזרך (ואשר הוא) וחרב גאותך:</text>
      <text title="ויכחשו אויביך לך: ">כגון הגבעונים שאמרו (יהושע ט, ט) מארץ רחוקה באו עבדיך וגו':</text>
      <text title="ואתה על במותימו תדרוך: ">כענין שנאמר (שם י, כד) שימו את רגליכם על צוארי המלכים האלה:</text>
    </pasuk>
  </chapter>
  <chapter id="34">
    <pasuk id="1">
      <text title="מערבות מואב אל הר נבו: ">כמה מעלות היו ופסען משה בפסיעה אחת:</text>
      <text title="את כל הארץ: ">הראהו את כל ארץ ישראל בשלותה והמציקין העתידים להיות מציקין לה:</text>
      <text title="עד דן: ">הראהו בני דן עובדים עבודה זרה שנאמר (שופטים יח, ל) ויקימו להם בני דן את הפסל, והראהו שמשון שעתיד לצאת ממנו למושיע:</text>
    </pasuk>
    <pasuk id="2">
      <text title="ואת כל נפתלי: ">הראהו ארצו בשלותה וחורבנה, והראהו דבורה וברק מקדש נפתלי נלחמים עם סיסרא וחיילותיו:</text>
      <text title="ואת ארץ אפרים ומנשה: ">הראהו ארצם בשלותה ובחורבנה והראהו יהושע נלחם עם מלכי כנען שבא מאפרים, וגדעון שבא ממנשה נלחם עם מדין ועמלק:</text>
      <text title="ואת כל ארץ יהודה: ">בשלותה ובחורבנה והראהו מלכות בית דוד ונצחונם:</text>
      <text title="עד הים האחרון: ">ארץ המערב בשלותה ובחורבנה. דבר אחר אל תקרי הים האחרון אלא היום האחרון, הראהו הקב"ה כל המאורעות שעתידין לארע לישראל עד שיחיו המתים:</text>
    </pasuk>
    <pasuk id="3">
      <text title="ואת הנגב: ">ארץ הדרום. דבר אחר מערת המכפלה, שנאמר (במדבר יג, כב) ויעלו בנגב ויבא עד חברון:</text>
      <text title="ואת הככר: ">הראהו שלמה יוצק כלי בית המקדש, שנאמר (מ"א א' ז, מו) בככר הירדן יצקם המלך במעבה האדמה:</text>
    </pasuk>
    <pasuk id="4">
      <text title="לאמר לזרעך אתננה הראיתיך: ">כדי שתלך ותאמר לאברהם ליצחק וליעקב שבועה שנשבע לכם הקב"ה קיימה, וזהו לאמר, לכך הראיתיה לך, אבל גזרה היא מלפני ששמה לא תעבור, שאלולי כך הייתי מקיימך עד שתראה אותם נטועים וקבועים בה ותלך ותגיד להם:</text>
    </pasuk>
    <pasuk id="5">
      <text title="וימת שם משה: ">אפשר משה מת וכתב וימת שם משה, אלא עד כאן כתב משה, מכאן ואילך כתב יהושע. ר' מאיר אומר אפשר ספר התורה חסר כלום, והוא אומר (לעיל לא, כו) לקוח את ספר התורה הזה, אלא הקב"ה אומר ומשה כותב בדמע:</text>
      <text title="על פי ה': ">בנשיקה:</text>
    </pasuk>
    <pasuk id="6">
      <text title="ויקבר אותו: ">הקב"ה בכבודו. רבי ישמעאל אומר הוא קבר את עצמו, וזהו אחד משלשה אתין שהיה רבי ישמעאל דורש כן. כיוצא בו (במדבר ו, יג) ביום מלאת ימי נזרו יביא אותו, הוא מביא את עצמו. כיוצא בו (ויקרא כב, טז) והשיאו אותם עון אשמה, וכי אחרים משיאים אותם, אלא הם משיאים את עצמם:</text>
      <text title="מול בית פעור: ">קברו היה מוכן שם מששת ימי בראשית לכפר על מעשה פעור, וזה אחד מן הדברים שנבראו בערב שבת בין השמשות:</text>
    </pasuk>
    <pasuk id="7">
      <text title="לא כהתה עינו: ">אף משמת:</text>
      <text title="ולא נס לחה: ">לחלוחית שבו לא שלט בו רקבון ולא נהפך תואר פניו:</text>
    </pasuk>
    <pasuk id="8">
      <text title="בני ישראל: ">הזכרים, אבל באהרן מתוך שהיה רודף שלום ונותן שלום בין איש לרעהו ובין אשה לבעלה נאמר (במדבר כ, כט) כל בית ישראל, זכרים ונקבות:</text>
    </pasuk>
    <pasuk id="10">
      <text title="אשר ידעו ה' פנים אל פנים: ">שהיה לבו גס בו ומדבר אליו בכל עת שרוצה, כענין שנאמר (שמות לב, ל) ועתה אעלה אל ה', (במדבר ט, ח) עמדו ואשמעה מה יצוה ה' לכם:</text>
    </pasuk>
    <pasuk id="12">
      <text title="ולכל היד החזקה: ">שקבל את התורה בלוחות בידיו:</text>
      <text title="ולכל המורא הגדול: ">נסים וגבורות שבמדבר הגדול והנורא:</text>
      <text title="לעיני כל ישראל: ">שנשאו לבו לשבור הלוחות לעיניהם, שנאמר (לעיל ט, יז) ואשברם לעיניכם, והסכימה דעת הקב"ה לדעתו, שנאמר (שמות לד, א) אשר שברת, יישר כחך ששברת:</text>
    </pasuk>
  </chapter>
</book>